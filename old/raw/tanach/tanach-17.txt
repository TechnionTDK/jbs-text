עמוס פרק-א
{א}  דִּבְרֵי עָמוֹס אֲשֶׁר הָיָה בַנֹּקְדִים מִתְּקוֹעַ אֲשֶׁר חָזָה עַל יִשְׂרָאֵל בִּימֵי עֻזִּיָּה מֶלֶךְ יְהוּדָה וּבִימֵי יָרָבְעָם בֶּן יוֹאָשׁ מֶלֶךְ יִשְׂרָאֵל שְׁנָתַיִם לִפְנֵי הָרָעַשׁ: 
 רש"י  אשר היה בנוקדים. תרגום יונתן דהוה מרי גיתין כמו ומישע מלך מואב היה נוקד (מלכים ב ג): שנתים לפני הרעש. שנתים קודם שנתנגע עוזיה יום שנתנבא ישעיה שנא' וינועו אמות הסיפים (ישעיה ו) ואומר כאשר נסתם מפני הרעש וגו' (זכריה יד): (רש"י)
 מצודת דוד  אשר היה בנוקדים. ר''ל שהיה הגדול שבנוקדים : מתקוע. שם עיר בנחלת אשר : ובימי ירבעם. שמלך בימי עוזיה (ולפי שניבא גם עליו בארצו כי היה מבני עשרת השבטים לכן אמר בימי ירבעם) : לפני הרעש. שהיה כשנכנס עוזיה בהיכל להקטיר וכמ''ש כאשר נסתם מפני הרעש בימי עוזיה (זכריה יד) : (מצודת דוד)
 מצודת ציון  בנוקדים. לפי שרוב הצאן המה נקודים יקרא המתעסק בהם בשם נוקד וכן ומישע מלך מואב היה נוקד (מ''ב ג) : חזה. ניבא : (מצודת ציון)
{ב}  וַיֹּאמַר יְהוָה מִצִּיּוֹן יִשְׁאָג וּמִירוּשָׁלִַם יִתֵּן קוֹלוֹ וְאָבְלוּ נְאוֹת הָרֹעִים וְיָבֵשׁ רֹאשׁ הַכַּרְמֶל: (פ) 
 רש"י  מציון ישאג. מבית קדשי הקדשים הדיבור יוצא: ואבלו נאות הרועים. ויצדון מדורי מלכיא ויחרוב תקיף כרכיהון: (רש"י)
 מצודת דוד  מציון ישאג. ר''ל ממקום שכנו ישאג לאיים ולהחריד : ומירושלים וגו'. כפל הדבר במ''ש : ואבלו. מקול שאגתו ישחתו מדורי הרועים הם היכלי העכו''ם : ראש הכרמל. מיטב הכרמל : (מצודת דוד)
 מצודת ציון  ואבלו. ענין השחתה כמו אבלה אדמה (יואל א) : נאות. מדור : ראש. ענין מיטב כמו ראשית גבורתם (ירמיה מט) : הכרמל. הוא שם כולל למקום שדות וכרמים וכן הדר הכרמל (ישעיה לה) : (מצודת ציון)
{ג}  כֹּה אָמַר יְהוָה עַל שְׁלֹשָׁה פִּשְׁעֵי דַמֶּשֶׂק וְעַל אַרְבָּעָה לֹא אֲשִׁיבֶנּוּ עַל דּוּשָׁם בַּחֲרֻצוֹת הַבַּרְזֶל אֶת הַגִּלְעָד: 
 רש"י  על שלשה פשעי וגו'. דכתיב הן כל אלה יפעל אל פעמים שלש עם גבר (איוב לג) ואם יותר יותר וכאן כך הוא כבר נהגתי עמהם כמדותי לוותר להם על ג' פעמים ואם יש יותר כל שכן שיש בכלל המרובה המועט: ועל ארבעה לא אשיבנו. על פשע רביעי אין עלי עוד להשיבו ריקם מלהשיב לו גמול וכל שכן שיש לו פשעים הרבה עתה את זה אפקוד עליהם אשר דשו יושבי גלעד הסמוכין להם: בחרוצות הברזל. ת''י במוריגא דפרזלא והוא כעין שופינ''א שקורין לימ''א שעשוי חרוצים חרוצים ורודים בהם בני אדם ביסורי' ובהם מחתכין את קשי התבואה לעשותן תבן: (רש"י)
 מצודת דוד  על שלשה פשעי דמשק. יתכן שהם הפשעים הראשיים בדמשק והחמורים מכולם והם עכו''ם וג ''ע וש''ד הנמצאים בכל אלה הנזכרים פה ור''ל האם מהראוי שעל שלשת הפשעי' הראשיים ועל הוספת פשע הרביעי שלא אשיב לו גמולו בראשו בתמיה : על דושם. עתה יפרש מהו הפשע הרביעי שישלם עליו הגמול ואמר שהוא על שדשו את אנשי גלעד בכלי ברזל מלא חריצים עשוי לדוש בו התבואה : (מצודת דוד)
 מצודת ציון  דושם. מל' דישה : בחרוצות. שם כלי דישה מלאה חריצים כמו כי לא בחרוץ יודש קצח (שם כח) : (מצודת ציון)
{ד}  וְשִׁלַּחְתִּי אֵשׁ בְּבֵית חֲזָאֵל וְאָכְלָה אַרְמְנוֹת בֶּן הֲדָד: 
 רש"י  חזאל. ובן הדד. מלכי ארם וראש ארם דמשק: (רש"י)
 מצודת דוד  ושלהתי. לכן אשלח אש : בבית חזאל. ר''ל אויב חזק יחריב בית חזאל מלך דמשק : ארמנות בן הדד. ההיכלות שבנה בן הדד מלך ארם : (מצודת דוד)
 מצודת ציון  ואכלה. ותשרף : (מצודת ציון)
{ה}  וְשָׁבַרְתִּי בְּרִיחַ דַּמֶּשֶׂק וְהִכְרַתִּי יוֹשֵׁב מִבִּקְעַת אָוֶן וְתוֹמֵךְ שֵׁבֶט מִבֵּית עֶדֶן וְגָלוּ עַם אֲרָם קִירָה אָמַר יְהוָה: (פ) 
 רש"י  בקעת און. מקום הוא בארם: ותומך שבט. ועביד שולטן כמו לא יסור שבט (בראשית מט) על שם שהמושל רודה את העם במקלות: מבית עדן. מקום: קירה. מקום ושם הגלם סנחריב בימי אחז שנאמר ויעל דמשק ויתפשם ויגלה את ארם קירה (מלכים ב טז) כל הפורענות שנתנבאו נביאי ישראל לבא חרב על העכו''ם נביאים שהיו קודם סנחריב כגון ישעיה ועמוס נבאו על חרב סנחריב וירמיה ויחזקאל נבאו על חרב נבוכדנאצר: (רש"י)
 מצודת דוד  בריח דמשק. ר''ל האויב יבוא בה כאלו נשברו הבריחים ונפתחו השערים : ותומך שבט. ר''ל אכרות תומך שבט מבית מדן ועל המושל יאמר שהוא אוחז השבט לרדות בו את המחוייב וכן לא יסור שבט מיהודה (בראשית מט) : קירה. אל קיר והוא שם מקום וכן נאמר ויגלם קירה (מ''ב ט''ז) : (מצודת דוד)
 מצודת ציון  בריח. מטה העשוי לסגור בו השער : מבקעת און. שם עיר : ותומך. ומחזיק וכן וכפיה תמכו פלך (משלי לא) : שבט. שרביט : מבית עדן. שם עיר : (מצודת ציון)
{ו}  כֹּה אָמַר יְהוָה עַל שְׁלֹשָׁה פִּשְׁעֵי עַזָּה וְעַל אַרְבָּעָה לֹא אֲשִׁיבֶנּוּ עַל הַגְלוֹתָם גָּלוּת שְׁלֵמָה לְהַסְגִּיר לֶאֱדוֹם: 
 רש"י  עזה. מפלשתים היתה: גלות שלמה. גלות ישראל שתהא הגלות שלימה שלא ימלט איש שהיו עומדים על הדרכים ותופשין הנמלטים ומסגירין אותם וכן עשו אנשי צור וכן לארבע רוחות בחורבן בית שני כמו שמפורש באגדת האזינו עזה מן הדרום צור מן הצפון דמשק מן המזרח ערביים מן המערב שנאמר (ישעיה כא) משא בערב ביער בערב תלינו: (רש"י)
 מצודת דוד  על הגלותם וגו'. כי בזמן חורבן בית השני ע''י טיטוס ברחו קצתם מישראל דרך ארץ פלשתים ותפשום בני עזה ומסרום ביד האויב וז''ש על הגלותם וגו' ר''ל על שהגלו את ישראל גלות שלימה איש לא נעדר וזהו במה שתפסום להסגיר לעכו''ם : (מצודת דוד)
 מצודת ציון  להסגיר. ענין מסירה כמו לא תסגיר עבד (דברים כג) : (מצודת ציון)
{ז}  וְשִׁלַּחְתִּי אֵשׁ בְּחוֹמַת עַזָּה וְאָכְלָה אַרְמְנֹתֶיהָ: {ח}  וְהִכְרַתִּי יוֹשֵׁב מֵאַשְׁדּוֹד וְתוֹמֵךְ שֵׁבֶט מֵאַשְׁקְלוֹן וַהֲשִׁיבוֹתִי יָדִי עַל עֶקְרוֹן וְאָבְדוּ שְׁאֵרִית פְּלִשְׁתִּים אָמַר אֲדֹנָי יְהוִה: (פ) 
 רש"י  אשדוד. אשקלון עקרון. סרני פלשתים הם: והשיבותי ידי. אכה ואשנה: (רש"י)
 מצודת דוד  והשיבותי. ר''ל אכה ואשיב ידי להכות עוד : ואבדו שארית. ר''ל אף שארית מה לא ישאר מהם : (מצודת דוד)
{ט}  כֹּה אָמַר יְהוָה עַל שְׁלֹשָׁה פִּשְׁעֵי צֹר וְעַל אַרְבָּעָה לֹא אֲשִׁיבֶנּוּ עַל הַסְגִּירָם גָּלוּת שְׁלֵמָה לֶאֱדוֹם וְלֹא זָכְרוּ בְּרִית אַחִים: 
 רש"י  ולא זכרו ברית אחים. אשר היה בין חירם ובין שלמה שנאמר ויכרתו ברית שניהם (מלכים א ה) והיו קורין זה לזה אחי שנ' (שם ט) מה הערים אשר נתת לי אחי: (רש"י)
 מצודת דוד  על הסגירם. על שהם מסרו לאדום את הבורחים מישראל להיות גלות שלימה כדרך שעשה עזה : ולא זכרו. אנשי צור לא זכרו ברית האחוה שהיה להם עם ישראל וחירם מלך צור קרא לשלמה אח כמ''ש מה הערים האלה אשר נתתה לי אחי (מ''א ט) : (מצודת דוד)
{י}  וְשִׁלַּחְתִּי אֵשׁ בְּחוֹמַת צֹר וְאָכְלָה אַרְמְנֹתֶיהָ: (פ) {יא}  כֹּה אָמַר יְהוָה עַל שְׁלֹשָׁה פִּשְׁעֵי אֱדוֹם וְעַל אַרְבָּעָה לֹא אֲשִׁיבֶנּוּ עַל רָדְפוֹ בַחֶרֶב אָחִיו וְשִׁחֵת רַחֲמָיו וַיִּטְרֹף לָעַד אַפּוֹ וְעֶבְרָתוֹ שְׁמָרָה נֶצַח: 
 רש"י  על רדפו בחרב אחיו. שנאמר (מדבר כ) פן בחרב אצא לקראתך וגם עודנו טורף אפו ושומר עברתו ולא חזר בו: ויטרוף לעד אפו. החזיק בה ולא הניחה: (רש"י)
 מצודת דוד  על רדפו בחרב אחיו. כי הלא את עשו ליעקב ומדוע א''כ רדפו בחרב בזמן חורבן בית השני : ושחת רחמיו. ביטל הרחמנות הראוי להיות לו עליו כדרך האח על אחיו : ויטרוף לעד אפו. טרף את ישראל בכל עת שהיה היכולת בידו : ועברתו. העברה שיש לו על בני ישראל שמורה אצלו לעולם ולא יעזבנה בשום פעם : (מצודת דוד)
 מצודת ציון  ועברתו. מל' עברה וזעם : נצח. לעולם : (מצודת ציון)
{יב}  וְשִׁלַּחְתִּי אֵשׁ בְּתֵימָן וְאָכְלָה אַרְמְנוֹת בָּצְרָה: (פ) 
 רש"י  ארמנות בצרה. בין מואב ובין אדום היא ומארץ מואב ונמשכה אחר אדום והיא העמידה לו מלך במות מלך הראשון שנאמר יובב בן זרח מבצרה (בראשית לז): (רש"י)
 מצודת דוד  בתימן. היא ארץ אדום הסמוכה לא''י בדרומה ותלקה גם היא : בצרה. עיר הבצורה והוא כרך גדול וגו' : (מצודת דוד)
{יג}  כֹּה אָמַר יְהוָה עַל שְׁלֹשָׁה פִּשְׁעֵי בְנֵי עַמּוֹן וְעַל אַרְבָּעָה לֹא אֲשִׁיבֶנּוּ עַל בִּקְעָם הָרוֹת הַגִּלְעָד לְמַעַן הַרְחִיב אֶת גְּבוּלָם: 
 רש"י  בקעם הרות הגלעד. השחיתו אותה וגם הרותיהם בקעו שלא ישאר יורש שיערער על הנחלה וכן אומר (בירמיה מט) לבני עמון כה אמר ה' הבנים אין לישראל אם יורש אין לו מדוע ירש מלכם: (רש"י)
 מצודת דוד  על בקעם. על אשר בקעו כרסי הנשים ההרות של גלעד להוציא הולדות למען יוכלו להרחיב את גבולם ממה שגזלו מבני גלעד על כי לא ישאר יורש מה לערער על הגבול : (מצודת דוד)
{יד}  וְהִצַּתִּי אֵשׁ בְּחוֹמַת רַבָּה וְאָכְלָה אַרְמְנוֹתֶיהָ בִּתְרוּעָה בְּיוֹם מִלְחָמָה בְּסַעַר בְּיוֹם סוּפָה: 
 מצודת דוד  בתרועה וגו'. בעת יריע האויב עליהם ביום המלחמה : בסער. בסערת האויב אשר יבוא : ביום סופה. הוא יום המלחמה וכפל הדבר במ''ש : (מצודת דוד)
 מצודת ציון  והצתי. מל' הצתה והדלקה : בסער. מל' רוח סערה ואמר בדרך שאלה על התגברות האויב : סופה. רוח סופה : (מצודת ציון)
{טו}  וְהָלַךְ מַלְכָּם בַּגּוֹלָה הוּא וְשָׂרָיו יַחְדָּו אָמַר יְהוָה: (פ) 
 מצודת דוד  מלכם. מלך בני עמון : (מצודת דוד)
עמוס פרק-ב
{א}  כֹּה אָמַר יְהוָה עַל שְׁלֹשָׁה פִּשְׁעֵי מוֹאָב וְעַל אַרְבָּעָה לֹא אֲשִׁיבֶנּוּ עַל שָׂרְפוֹ עַצְמוֹת מֶלֶךְ אֱדוֹם לַשִּׂיד: 
 רש"י  על שרפו עצמות וגו'. פעם אחת נפל מלך אדום ביד מלך מואב ושרפו עצמותיו וטחום בקירות הבית ותבע הקב''ה אונאת המלך שנהגו בו בזיון: (רש"י)
 מצודת דוד  על שרפו וגו'. הוא מה שנאמר ויקח את בנו הבכור אשר ימלוך תחתיו ויעלהו עולה על החומה ויהי קצף גדול על ישראל (מ''ב ו) ופי' שמלך מואב לקח בן מלך אדום הראוי למלוך ושרפו כליל כעולה ואז קצף מלך אדום על ישראל כל כי בעבורם באה לו הרעה ההיא ולא ראו להצילו א''כ ע''י מלך מואב נתעורר קצף על ישראל לכן יקבל מואב גמול : לשיד. ר''ל עד שנעשו דק ולבן כסיד כדרך העצם אחר השריפה : (מצודת דוד)
 מצודת ציון  לשיד. כמו לסיד בסמ''ך : (מצודת ציון)
{ב}  וְשִׁלַּחְתִּי אֵשׁ בְּמוֹאָב וְאָכְלָה אַרְמְנוֹת הַקְּרִיּוֹת וּמֵת בְּשָׁאוֹן מוֹאָב בִּתְרוּעָה בְּקוֹל שׁוֹפָר: 
 רש"י  קריות. שם מקום כד''א (שם מח) על קריות ועל בצרה: בשאון. קול המון מלחמה: (רש"י)
 מצודת דוד  ומת בשאון מואב. מואב ימות בשאון המלחמה בעת יריע האויב בקול שופר : (מצודת דוד)
 מצודת ציון  הקריות. שם מחוז : בשאון. ענין המייה : (מצודת ציון)
{ג}  וְהִכְרַתִּי שׁוֹפֵט מִקִּרְבָּהּ וְכָל שָׂרֶיהָ אֶהֱרוֹג עִמּוֹ אָמַר יְהוָה: (פ) 
 מצודת דוד  עמו. עם השופט ההוא : (מצודת דוד)
{ד}  כֹּה אָמַר יְהוָה עַל שְׁלֹשָׁה פִּשְׁעֵי יְהוּדָה וְעַל אַרְבָּעָה לֹא אֲשִׁיבֶנּוּ עַל מָאֳסָם אֶת תּוֹרַת יְהוָה וְחֻקָּיו לֹא שָׁמָרוּ וַיַּתְעוּם כִּזְבֵיהֶם אֲשֶׁר הָלְכוּ אֲבוֹתָם אַחֲרֵיהֶם: 
 מצודת דוד  ויתעום כזביהם. הנביאים המכזבים להם התעום מדרך הישר : אשר הלכו וגו'. הם הם הנביאים המכזבים אשר הלכו אבותיהם אחריהם וכאומר הלא אבותיכם הלכו אחריהם ונכשלו והם לא לקחו מוסר : (מצודת דוד)
 מצודת ציון  ויתעום. מלשון תועה : (מצודת ציון)
{ה}  וְשִׁלַּחְתִּי אֵשׁ בִּיהוּדָה וְאָכְלָה אַרְמְנוֹת יְרוּשָׁלִָם: (פ) {ו}  כֹּה אָמַר יְהוָה עַל שְׁלֹשָׁה פִּשְׁעֵי יִשְׂרָאֵל וְעַל אַרְבָּעָה לֹא אֲשִׁיבֶנּוּ עַל מִכְרָם בַּכֶּסֶף צַדִּיק וְאֶבְיוֹן בַּעֲבוּר נַעֲלָיִם: 
 רש"י  על מכרם בכסף צדיק. הדיינין היו מוכרי' את מי שהיה זכאי בדין בכסף שוחד שהיו מקבלים מיד בעל דינו: ואביון בעבור נעלים. תרגם יונתן בשני מקומות (לקמן ח ו) בדיל דיחסנון ואומר אני שכך פירושו מטין משפט האביון כדי שיצטרך למכור שדהו שהיה לו בין שדות הדיינין וזה עוקף עליו ונוטלה בדמים קלים כדי לגדור ולנעול כל שדותיו יחד ולא יפסיק ביניהם: (רש"י)
 מצודת דוד  על מכרם וגו'. ר''ל מטין דין הצדיק ומוכרים אותו במחיר שוחד הכסף : ואביון. מטין דין האביון בעבור מחיר שוחד מנעלים לרגליהם ר''ל אף במעט שוחד מטין את הדין : (מצודת דוד)
 מצודת ציון  נעלים. מנעלי הרגל : (מצודת ציון)
{ז}  הַשֹּׁאֲפִים עַל עֲפַר אֶרֶץ בְּרֹאשׁ דַּלִּים וְדֶרֶךְ עֲנָוִים יַטּוּ וְאִישׁ וְאָבִיו יֵלְכוּ אֶל הַנַּעֲרָה לְמַעַן חַלֵּל אֶת שֵׁם קָדְשִׁי: 
 רש"י  השואפים על עפר ארץ. על עפר ארץ שהם הולכים עליהם כל שאפם וכל מחשבתם בראש דלים הוא איך יגזלו אותם ויטלו את שלהם, שאיפה גולושי''ר בלע''ז: ודרך ענוים יטו וגו'. החלשים נוטים מדרכם והולכין דרך עקלתון מפני יראתם כמה דאת אמר (איוב כד) יטו אביונים מדרך: אל הנערה. המאורסה: (רש"י)
 מצודת דוד  השואפים. אשר מביטים אל עפר הארץ להיות מושבם בראש הדלים כי השופטים ההם משימים שוטרים תחתיהם לכוף הדלים לקיים דבר המשפט ואם ימאנו יקחום בשער ראשם ויפילום בארץ וירמסום ברגליהם והנה עפר הארץ בראש הדלים : ודרך ענוים יטו. מטים דרך ענוים להסב מדרך הפשוטה להטות דרך עקלתון כי יפחדו מהם ויסתתרו לבל יראום : ואיש ואביו. שניהם יחד ולא יבושו זה מזה : אל הנערה. ר''ל אל נערה המאורסה לזנות עמה : למען חלל. כאלו יתכוונו לחלל שם קדשי כי אם היה בעבור הנאה לבד מה להם ללכת אל ארוסה ושניהם יחד : (מצודת דוד)
 מצודת ציון  השואפים. ענין הבטה אל הדבר והתוחלת לה וכן כעבד ישאף צל (איוב ז) : (מצודת ציון)
{ח}  וְעַל בְּגָדִים חֲבֻלִים יַטּוּ אֵצֶל כָּל מִזְבֵּחַ וְיֵין עֲנוּשִׁים יִשְׁתּוּ בֵּית אֱלֹהֵיהֶם: 
 רש"י  ועל בגדים חבולים יטו. תרגם יונתן על מטות שוויין דמשכון מסתחרין זוקפין מלוה על העניים וממשכנים אותם ועושים בגדיהם מצעות ומסובין עליהם בהטייה בעת סעודתם: בית אלהיהם. בבית עכו''ם שהיתה להם אצל מזבח: יטו. לשון מסיבה שכל מסיבת סעוד' בהטייה היא שהוא נסמך על שמאלו: ויין ענושים. שעונשים אותם ממון ושותים בו יין: (רש"י)
 מצודת דוד  ועל בגדים חבולים יטו. ממשכנין בגדי המסרבים במשפטם ומטים עצמן לסמוך עליהם בעת הסעודה מה שהם סועדים אצל כל מזבח העשוי לפסילים : ויין ענושים ישתו. מענשים את המסרב לתת כסף ובו יקנו יין ושותין בבית העכו''ם : (מצודת דוד)
 מצודת ציון  חבולים. ענין משכון כמו לא יחבול רחים (דברים כד) : יטו. מל' הטייה ר''ל ישענו : ענושים. מל' עונש ממון : (מצודת ציון)
{ט}  וְאָנֹכִי הִשְׁמַדְתִּי אֶת הָאֱמֹרִי מִפְּנֵיהֶם אֲשֶׁר כְּגֹבַהּ אֲרָזִים גָּבְהוֹ וְחָסֹן הוּא כָּאַלּוֹנִים וָאַשְׁמִיד פִּרְיוֹ מִמַּעַל וְשָׁרָשָׁיו מִתָּחַת: 
 רש"י  כאלונים. קיישנ''ש בלע''ז: ואשמיד פריו ממעל. שרים העליונים: ושרשיו מתחת. שרים התחתונים ד''א הצרעה היתה מסמא עיניהם מלמעלה ומסרסתן מלמטן: (רש"י)
 מצודת דוד  ואנכי השמדתי. ר''ל הלא אף את העכו''ם אשר לא ידעוני אני מענשם בעונם כי הלא השמדתי מפניהם את האמורי שהיה גבהו כארז וחזק כאילן אלון : ואשמיד וגו'. ר''ל השמדתיו בתכלית ולפי שהמשילו לאילן אמר לשון הנופל בהשחתת עץ פרי שמשירים הפירות ועוקרים השרשים : (מצודת דוד)
 מצודת ציון  השמדתי. ענין כליון ואבדון : וחסון. ענין חוזק כמו והיה החסון לנעורת (ישעיה א) : כאלונים. שם אילן החזק ביותר : (מצודת ציון)
{י}  וְאָנֹכִי הֶעֱלֵיתִי אֶתְכֶם מֵאֶרֶץ מִצְרָיִם וָאוֹלֵךְ אֶתְכֶם בַּמִּדְבָּר אַרְבָּעִים שָׁנָה לָרֶשֶׁת אֶת אֶרֶץ הָאֱמֹרִי: 
 מצודת דוד  ואנכי העליתי. ר''ל ואתם הלא ידעתם אותי כי אנכי העליתי אתכם וגו' וספקתי צרכיכם במדבר ארבעים שנה לבוא לרשת את ארץ האמורי : (מצודת דוד)
{יא}  וָאָקִים מִבְּנֵיכֶם לִנְבִיאִים וּמִבַּחוּרֵיכֶם לִנְזִרִים הַאַף אֵין זֹאת בְּנֵי יִשְׂרָאֵל נְאֻם יְהוָה: 
 רש"י  לנזרים. תרגם יונתן למלפין שהיו פרושין מדרכי עם הארץ ועוסקים בתורה אין נזירה בכל מקום אלא ל' פרישה: האף אין זאת. בתמיה כלומ' כלום אתם יכולים להכחיש את זאת: (רש"י)
 מצודת דוד  ואקים וגו'. בכל ימי הדורות הקמתי מבניכם לנביאים והשריתי שכינתי עליהם : ומבחוריכם לנזירים. נתתי בלבם רוח טהרה להיות נזירים : האף אין זאת. ר''ל וכי גם זאת תכחשו לומר שלא היה זאת וכאומר הלא הוא דבר מפורסם וא''א לכחש בו : (מצודת דוד)
 מצודת ציון  לנזירים. הוא ענין פרישה כי פורש עצמו מן היין והטומאה : (מצודת ציון)
{יב}  וַתַּשְׁקוּ אֶת הַנְּזִרִים יָיִן וְעַל הַנְּבִיאִים צִוִּיתֶם לֵאמֹר לֹא תִּנָּבְאוּ: 
 רש"י  ותשקו את הנזירים יין. שלא יורו אתכם שהשיכור אסור להורות, ותשקו את הנזירים יין, תרגם יונתן ואטעיתון ית מלפיכון בחמר: לא תנבאו. לעמוס צוה כן אמציה כהן בית אל חוזה ברח לך אל ארץ יהודה (לקמן ז): (רש"י)
 מצודת דוד  ותשקו. ר''ל פתיתם את הנזירים לשתות יין ומחיתם ביד הנביאים שלא ינבאו : (מצודת דוד)
{יג}  הִנֵּה אָנֹכִי מֵעִיק תַּחְתֵּיכֶם כַּאֲשֶׁר תָּעִיק הָעֲגָלָה הַמְלֵאָה לָהּ עָמִיר: 
 רש"י  מעיק. תרגום של מציק: תחתיכם. את חנייתכם: תעיק העגלה. מכובד משא שעליה: (רש"י)
 מצודת דוד  הנה אנכי. מוסב למעלה שאמר אם שלמתי גמול להעכו''ם אשר לא ידעוני כ''ש אתם שהרביתי להטיב עמכם ועכ''ז פשעתם בי כ''ש שאשלם לכם גמול ולכן הנה אני מביא עליכם צוקה במקומכם ולא תוכלו לברוח כי בכל מקום שתהיו תשיג לכם הצוקה : כאשר תעיק העגלה. אמר דרך משל כי העגלה אינה בעלת חיים שתעיק לה ור''ל כמו העגלה המלאה עמיר שהמשא קשה ונפוחה רב וכאילו תעיק אל העגלה בכל מקום מהלכתה כן יעיק להם במקומם בכל מקום שיהיו : (מצודת דוד)
 מצודת ציון  מעיק. ענין צוקה וצרה כמו מפני עקת רשע (תהלים נה) : תחתיכם. במקומכם : עמיר. אלומות התבואה כמו ושכחת עומר (דברים כד) : (מצודת ציון)
{יד}  וְאָבַד מָנוֹס מִקָּל וְחָזָק לֹא יְאַמֵּץ כֹּחוֹ וְגִבּוֹר לֹא יְמַלֵּט נַפְשׁוֹ: 
 מצודת דוד  ואבד מנוס מקל. אף הקל ברגליו לא יציל עצמו במה שינוס מפני האויב הואיל וימצא אויב בכל מקום שיהיה : לא יאמץ. לא יוכל לחזק כחו במלחמה : (מצודת דוד)
 מצודת ציון  מנוס. ענין בריחה : יאמץ. ענין חוזק כמו יוסף אומץ (איוב טז) : (מצודת ציון)
{טו}  וְתֹפֵשׂ הַקֶּשֶׁת לֹא יַעֲמֹד וְקַל בְּרַגְלָיו לֹא יְמַלֵּט וְרֹכֵב הַסּוּס לֹא יְמַלֵּט נַפְשׁוֹ: 
 רש"י  וקל ברגליו לא ימלט. את נפשו: (רש"י)
 מצודת דוד  לא יעמוד. רצה לומר לא יעמוד על עמדו בקשרי המלחמה כי ירך לבבו וינוס לנפשו : לא ימלט נפשו. ע''י מרוצת הסוס : (מצודת דוד)
 מצודת ציון  ותופש. ענין אחוזה : (מצודת ציון)
{טז}  וְאַמִּיץ לִבּוֹ בַּגִּבּוֹרִים עָרוֹם יָנוּס בַּיּוֹם הַהוּא נְאֻם יְהוָה: (פ) 
 רש"י  ערום ינוס וגו'. ערטילאי בלא כלי זיין: (רש"י)
 מצודת דוד  ואמיץ לבו בגבורים. ר''ל אף מי שדרכו לאמץ ולחזק לבבו גם בין הגבורים הנה אז ינוס ערום כי יפשוט כליו להיות קל לברוח כי המורך יבוא בלבו : (מצודת דוד)
עמוס פרק-ג
{א}  שִׁמְעוּ אֶת הַדָּבָר הַזֶּה אֲשֶׁר דִּבֶּר יְהוָה עֲלֵיכֶם בְּנֵי יִשְׂרָאֵל עַל כָּל הַמִּשְׁפָּחָה אֲשֶׁר הֶעֱלֵיתִי מֵאֶרֶץ מִצְרַיִם לֵאמֹר: 
 מצודת דוד  על כל המשפחה. כפל הדבר במ''ש כי לשון משפחה יאמר על כל העם וכן ואם משפחת מצרים (זכריה יד) : (מצודת דוד)
{ב}  רַק אֶתְכֶם יָדַעְתִּי מִכֹּל מִשְׁפְּחוֹת הָאֲדָמָה עַל כֵּן אֶפְקֹד עֲלֵיכֶם אֵת כָּל עֲוֹנֹתֵיכֶם: 
 רש"י  רק אתכם ידעתי. אהבתי ואתם פשעתם בי על כן וגו', ורבותינו דרשוהו לצד אחר במסכת עכו''ם: (רש"י)
 מצודת דוד  רק אתכם ידעתי. לבד אתכם אהבתי מכל העכו''ם ואתם פשעתם בי לכן אזכור עליכם את כל עונותיכם לשלם גמול על כולם : (מצודת דוד)
 מצודת ציון  ידעתי. ענין אהבה וכן מה אדם ותדעהו (תהלים קמד) : אפקוד. ענין זכרון : (מצודת ציון)
{ג}  הֲיֵלְכוּ שְׁנַיִם יַחְדָּו בִּלְתִּי אִם נוֹעָדוּ: 
 רש"י  הילכו שנים יחדיו. שאתם אומרים לנביאים לא תנבאו כלום הנביאים מתנבאים מלבם אלא א''כ נצטוו כלום דברים נעשי' אלא ע''פ דרכם: בלתי אם נועדו. אלא א''כ קבעו מועד ללכת יחדיו למקום פלוני: (רש"י)
 מצודת דוד  הילכו. וכי ילכו שני אנשים יחד בדרך אחד אם לא שקבעו והזמינו מתחילה זמן קבוע ללכת יחד : (מצודת דוד)
 מצודת ציון  נועדו. ענין קביעות זמן והזמנה וכן נועדו עברו יחדיו (שם מח) : (מצודת ציון)
{ד}  הֲיִשְׁאַג אַרְיֵה בַּיַּעַר וְטֶרֶף אֵין לוֹ הֲיִתֵּן כְּפִיר קוֹלוֹ מִמְּעֹנָתוֹ בִּלְתִּי אִם לָכָד: 
 רש"י  הישאג אריה ביער וטרף אין לו. כשאריה אוחז טרף דרכו לשאוג ואינו שואג אלא א''כ לכד וכן הוא אומר (ישעיה ה) ישאג ככפירים וינהום ויאחז טרף וכן (שם לא) כאשר יהגה הכפיר והאריה על טרפו: הישאג אריה. הוא נבוכדנאצר, ד''א הנביאים מדמין את רוח הקודש הבא עליהם לשאגת אריה כמו שאמרו למטה אריה שאג מי לא יירא וכאן זה פירוש הדוגמא היבא רוח הקודש בפי הנביאים לדבר דבר מאת הקב''ה לרעה אלא אם כן הפורענות נגזר מלפניו זהו הטרף, היתן הקב''ה קולו לדבר קשה בלתי אם לכד אתכם במוקש עון: (רש"י)
 מצודת דוד  הישאג. וכי ישאג אריה ביער ולא ימצא טרף כי בשמוע החיות קול שאגתו יעמדו במקומם מפחדו ויבוא בהם לטרוף טרף כרצונו : היתן. וכי הכפיר ישמיע קול שמחה ממעונתו אם לא שלכד מה כי אז יגיל וישמח ולא כשעדיין לא לכד : (מצודת דוד)
 מצודת ציון  כפיר. ארי בחור : ממעונתו. ענין מדור כמו ה' מעון אתה היית לנו (שם צ) : (מצודת ציון)
{ה}  הֲתִפֹּל צִפּוֹר עַל פַּח הָאָרֶץ וּמוֹקֵשׁ אֵין לָהּ הֲיַעֲלֶה פַּח מִן הָאֲדָמָה וְלָכוֹד לֹא יִלְכּוֹד: 
 רש"י  התפול צפור על פח הארץ ומוקש אין לה. בפח שנפלה עליו ומוקש אין לה: היעלה פח מן האדמה. ממקום שהוטל שם אלא א''כ נאחז בו העוף כשהוא רוצה לברוח עוקר את הפח ומעלהו ממקומו מעט ואותה שעה כבר נלכד: התפול צפור על פח. ואין הפח מכשילה כלומר וכי אפשר שאתם עוברים עבירות ולא יהיה לכם למוקש: היעלה פח וגו'. כך היעלה עונותיכם למעלה ולא ילכדו אתכם: (רש"י)
 מצודת דוד  התפול. וכי תשכון צפור על הפח הפרושה בארץ ולא מצאה מוקש להלכד בה וכי לחנם מזורה הרשת : היעלה פח. דרך הצפור כשהוא נלכד ורוצה להציל נפשו מנדנד הפח ומעלהו קצת מן האדמה ואמר וכי הפח יעלה מן האדמה ולא לכד דבר וכי מי מעלה את הפח : (מצודת דוד)
 מצודת ציון  התפול. התשכון וכן על פני כל אחיו נפל (בראשית כה) : פח. הוא הרשת : (מצודת ציון)
{ו}  אִם יִתָּקַע שׁוֹפָר בְּעִיר וְעָם לֹא יֶחֱרָדוּ אִם תִּהְיֶה רָעָה בְּעִיר וַיהוָה לֹא עָשָׂה: 
 רש"י  אם יתקע שופר. שהצופה רוא' גייסות באים בעיר ותוקע בשופר להזהיר את העם אין אלו אלא דברי משל ודמיון: אם יתקע שופר בעיר. כך היה לכם להיות חרדים אל דברי הנביאים שהם צופים לכם למלט אתכם מן הרעה שלא תבא וכשתבא לכם הרעה הלא תדעו כי הקב''ה עושה לכם על שלא נזהרתם בנביאיו: (רש"י)
 מצודת דוד  אם יתקע. בעת המלחמה מעמידים הצופה לראות אם בא האויב וכאשר יבוא יתקע בשופר להזהיר את העם ואמר האם יתקע שופר בעיר ועם לא יחרדו הלא בודאי למאד יחרדו : אם תהיה רעה בעיר וה' לא עשה. ר''ל כמו שכל אלו הדברי' הנזכרים א''א שיהיו בזולת הדבר הראוי לכל אחד ואחד כן א''א שתהיה רעה בעיר במקרה וה' לא עשהו בגמול המעשה : (מצודת דוד)
 מצודת ציון  אם יתקע. האם יתקע ותחסר ה''א התימה וכן אם תהיה : (מצודת ציון)
{ז}  כִּי לֹא יַעֲשֶׂה אֲדֹנָי יְהוִה דָּבָר כִּי אִם גָּלָה סוֹדוֹ אֶל עֲבָדָיו הַנְּבִיאִים: 
 רש"י  כי לא יעשה אדני אלהים דבר. אלא א''כ גלה סודו אותו סוד אל עבדיו הנביאים: (רש"י)
 מצודת דוד  כי לא יעשה. מביא ראיה שהכל בא בהשגחה כי אין ה' עושה דבר כ''א יגלה סודו בתחילה אל הנביאים : (מצודת דוד)
{ח}  אַרְיֵה שָׁאָג מִי לֹא יִירָא אֲדֹנָי יְהוִה דִּבֶּר מִי לֹא יִנָּבֵא:
 רש"י  אריה שאג מי לא יירא. כך הקב''ה דבר אל הנביאי' להנבא מי לא ינבא: (רש"י)
 מצודת דוד  אריה שאג. ר''ל והלא הנביאים בודאי מתנבאים הדבר אל העם ואינם כובשים הנבואה כי כמו שאם ישאג האריה לא ימצא מי שלא יירא מקול שאגתו כן אם ה' מדבר מה אל הנביאים לא ימצא מי שלא ינבא א''כ כל דבר הבא נשמע מפי הנביא עד לא בא א''כ אין זה מקרה כ''א בהשגחה ומוסב לתחילת הענין שאמר על כן אפקוד עליכם וגו' לשלם גמול כי הואיל והכל בהשגחה יש גמול על המעשה : (מצודת דוד)
{ט}  הַשְׁמִיעוּ עַל אַרְמְנוֹת בְּאַשְׁדּוֹד וְעַל אַרְמְנוֹת בְּאֶרֶץ מִצְרָיִם וְאִמְרוּ הֵאָסְפוּ עַל הָרֵי שֹׁמְרוֹן וּרְאוּ מְהוּמֹת רַבּוֹת בְּתוֹכָהּ וַעֲשׁוּקִים בְּקִרְבָּהּ: 
 רש"י  השמיעו. אתם בני פלשתים ובני מצרים והכריזו זאת ואמרו בארמנותיכ' שיאספו על הרי שומרון לראות מעל ההרים בתוך העיר את דרכם הרעה: (רש"י)
 מצודת דוד  השמיעו. אתם בני אשדוד השמיעו כרוז בארמנותיכם : האספו. ללכת למלחמה בעזרת אשור : וראו. ר''ל אל תיראו מהם כי תראו בתוכה מהומות רבות המיית מלחמה איש באחיו ועושק רב תראו בקרבה וחלוק לבם ובקל יהיו נמסרים ביד האויב : (מצודת דוד)
 מצודת ציון  ועשוקים. נעשקים מיד העושקים : (מצודת ציון)
{י}  וְלֹא יָדְעוּ עֲשׂוֹת נְכֹחָה נְאֻם יְהוָה הָאוֹצְרִים חָמָס וָשֹׁד בְּאַרְמְנוֹתֵיהֶם: (פ) 
 רש"י  נכוחה. ישרה: חמס ושוד. ממון של גזל: (רש"י)
 מצודת דוד  ולא ידעו. ר''ל גם תראו אשר אינם יודעים לעשות נכוחה וא''כ בודאי לא יעזרם ה' : האוצרים. תראו אשר חומסים וגוזלים ואוצרים בארמנותיהם וכאומר אלו גזלו לצורך הספוק למלאות נפשם לא היה הדבר רע בתכלית אבל הם יגזלו מבלי צורך והכרח : (מצודת דוד)
 מצודת ציון  נכוחה. דבר ישר וראוי כמו הולך נכוחו (ישעיה נז) : האוצרים. מל' אוצר ר''ל טומנים : (מצודת ציון)
{יא}  לָכֵן כֹּה אָמַר אֲדֹנָי יְהוִה צַר וּסְבִיב הָאָרֶץ וְהוֹרִד מִמֵּךְ עֻזֵּךְ וְנָבֹזּוּ אַרְמְנוֹתָיִךְ: 
 רש"י  צר וסביב הארץ. הצר מוכן לבא וסביב לארץ הזאת יבא: (רש"י)
 מצודת דוד  צר וסביב הארץ. ר''ל הצר יבא עליך וסביב הארץ יחנה לבל תוכל להמלט : והוריד. ישפיל ממך חזקך וארמנותיך יהיו נבוזים מן הצר הבא : (מצודת דוד)
 מצודת ציון  צר. אויב : עוזך. חזקך : ונבוזו. מלשון בזה ושלל : (מצודת ציון)
{יב}  כֹּה אָמַר יְהוָה כַּאֲשֶׁר יַצִּיל הָרֹעֶה מִפִּי הָאֲרִי שְׁתֵּי כְרָעַיִם אוֹ בְדַל אֹזֶן כֵּן יִנָּצְלוּ בְּנֵי יִשְׂרָאֵל הַיֹּשְׁבִים בְּשֹׁמְרוֹן בִּפְאַת מִטָּה וּבִדְמֶשֶׁק עָרֶשׂ: 
 רש"י  כאשר יציל הרועה. דבר מועט: בדל אוזן. חסחוס דאודן: כן ינצלו בני ישראל. מתי מעט: בפאת מטה ובדמשק ערש. ת''י בתקוף שולטן ועל דמשק רחיצן ואומר אני שפתרון התרגום לפי שבימי יהואחז בן יהוא כתיב (מלכים ב יג) כי אבדם מלך ארם וירבעם בן בנו הושיעם במקצת שנאמר (שם יד) ולא דבר ה' למחות את שם ישראל ויושיעם ביד ירבעם וגו' (שם) הוא השיב את גבול ישראל וזהו בפאת מטה פנת הבית היא חזקו של בית לכן תרגם בתקוף שולטן של ירבעם ועמוס נתנבא בימי ירבעם ועוד נבא שסופן להסמך על מלכי ארם וכן עשו בימי פקח בן רמליהו שנתחבר עם רצין וזהו ובדמשק ערש עיקר מנוחתם ומבטחם תהי על דמשק, ורבותינו אמרו בסדר עולם ר' נהוראי אומר משום רבי יהושע אלו עשרת השבטי' שנסמכו על חזקיהו מלך יהודה ועל יהודה ופלטו עמהם: בפאת מטה. מלמד שלא נשתייר מהם אלח א' משמונה שבהם ושאר ערש היכן הוא בדמשק לקיים מה שנאמר (לקמן ה') והגליתי אתכם מהלאה לדמשק ושמעתי משמו של ר' מנחם זצ''ל שהיה מפרש זו א' משמונה שלא נאמר פאת אלא בפאת מטה במקצתה בא' משתי רוחות של פאה והיא שמינית של מטה שהרי ארבע פאות יש ושתי רוחות לפאה, ד''א מצאתי בדברי ר' מאיר זצ''ל בפאת מטה בעון אחזיה בן אחאב ששלח לדרוש בבעל זבוב אלהי עקרון האחיה מחלי זה (מלכים ב א) ובדמשק ערש בן הדד מלך ארם שלח לדרוש באלהי ישראל (שם ח'): (רש"י)
 מצודת דוד  כאשר יציל הרועה. דרך הרועה כשהארי טורף שה מן העדר הוא מחזיר להציל מה להביא לראיה לבעליו שהארי טרפו ושהוא לא גנבו ולאח''ז משליכו כי לא הצילו כ''א להיות לעד ולא למאכל : כן ינצלו. ר''ל כמו שאין תועלת בעצם הדבר שמציל הרועה מן הארי כן לא יהיה תועלת באותן הנשארים בשומרון כי רק ישארו החולים השוכבים בפאת המטה ובערש המטונף ממשקה החולה : (מצודת דוד)
 מצודת ציון  בדל אזן. ת''י חסחוס והוא הקשה שבאזן ואין לו דמיון : בפאת. ענין עבר וצד : ובדמשק ערש. ערש היא מטה כמו ערשו ערש ברזל (דברים ג) ויקרא מטת החולה דמשק ערש כי כולה משקה מכוחו וניעו מן הזיעה וכן העיר דמשק נקראת בזה השם על כי היא כולה משקה במרבית יאורים ואגמי מים ועם כי היא בשי''ן שמאלית : (מצודת ציון)
{יג}  שִׁמְעוּ וְהָעִידוּ בְּבֵית יַעֲקֹב נְאֻם אֲדֹנָי יְהוִה אֱלֹהֵי הַצְּבָאוֹת: 
 מצודת דוד  שמעו. אתם הנביאים שמעו דברי והתרו בבית יעקב : (מצודת דוד)
 מצודת ציון  והעידו. ענין התראה כי ע''פ רוב מתרין בעדים לבל יכחש לאח''ז : (מצודת ציון)
{יד}  כִּי בְּיוֹם פָּקְדִי פִשְׁעֵי יִשְׂרָאֵל עָלָיו וּפָקַדְתִּי עַל מִזְבְּחוֹת בֵּית אֵל וְנִגְדְּעוּ קַרְנוֹת הַמִּזְבֵּחַ וְנָפְלוּ לָאָרֶץ: 
 מצודת דוד  כי ביום פקדי. ר''ל וזהו דברי אשר ביום שאזכור פשעי ישראל עליו לשלם לו הגמול אז אשגיח על המזבחות העומדות בבית אל לכרות קרנותם ויפלו על פני הארץ : (מצודת דוד)
 מצודת ציון  פקדי. ענין זכרון : ופקדתי. עוין השגחה כמו פקדו נא וראו (ש''א יד) : ונגדעו. ענין כריתה כמו ואשריהם תגדעון (דברים ז) : קרנות. הבליטות היוצאות כעין קרנים : (מצודת ציון)
{טו}  וְהִכֵּיתִי בֵית הַחֹרֶף עַל בֵּית הַקָּיִץ וְאָבְדוּ בָּתֵּי הַשֵּׁן וְסָפוּ בָּתִּים רַבִּים נְאֻם יְהוָה: (ס) 
 רש"י  בית החורף על בית הקיץ. מתוך שהיו מעונגים היו בונים להם העשירי' שתי בתים אחד לחורף ואחד לקיץ: בתי השן. דמכבשין בשן דפילא: (רש"י)
 מצודת דוד  בית החורף. להתענג היו עושים בית מיוחד לחורף והיה שמור מן הקרירות ומנשיבת הרוח ובית מיוחד לקיץ במקום שנושב הרוח ואמר שיכה זה עם זה ר''ל שיחרבו ויאבדו : (מצודת דוד)
 מצודת ציון  על בית. עם בית : השן. שן הפיל : וספו. ענין כליון כמו ספתה בהמות (ירמיה יב) : (מצודת ציון)
עמוס פרק-ד
{א}  שִׁמְעוּ הַדָּבָר הַזֶּה פָּרוֹת הַבָּשָׁן אֲשֶׁר בְּהַר שֹׁמְרוֹן הָעֹשְׁקוֹת דַּלִּים הָרֹצְצוֹת אֶבְיוֹנִים הָאֹמְרֹת לַאֲדֹנֵיהֶם הָבִיאָה וְנִשְׁתֶּה: 
 רש"י  פרות הבשן. נשי השרים והסגנים וי''ת עתירי נכסיא: (רש"י)
 מצודת דוד  פרות הבשן. הם נשי השרים בשמרון ועל כי היו מתענגות ושמנות מרוב כל המשילם אל הפרות הרועות בבשן במרעה שמן שהן שמנות ובריאות בשר : העושקות דלים וגו'. וחוזר ומפרש שאינם עושקות בידיהן רק הן האומרות לבעליהן הביאה יין ונשתה ולפי שאין להם ממה להביא עושקים הדלים תשושי הכח ואם יעמדו נגדם רוצצים אותם ברדוי ומלקות א''כ העושק והרציצה באה ע''י הנשים וכאלו יעשום הם : (מצודת דוד)
 מצודת ציון  הבשן. הוא מקום מרעה שמן כמ''ש ורעה הכרמל והבשן (שם נ) : העושקות. מל' עושק וגזל : הרוצצות. ענין שבירה כמו קנה רצוץ (ישעיה מב) : לאדניהם. ר''ל לבעליהן : (מצודת ציון)
{ב}  נִשְׁבַּע אֲדֹנָי יְהוִה בְּקָדְשׁוֹ כִּי הִנֵּה יָמִים בָּאִים עֲלֵיכֶם וְנִשָּׂא אֶתְכֶם בְּצִנּוֹת וְאַחֲרִיתְכֶן בְּסִירוֹת דּוּגָה: 
 רש"י  ונשא אתכם בצנות. ויטלון יתכון עממיא על תריסהון: ואחריתכן בסירות דוגה. ובנתיכון בדוגית ציידין היא ספינה קטנה של ציידי דגים ולפי שקטנה היא קורא לה סיר וקורא לה בלשון משנה דוגית בב''ב, ואחריתכן פי' דונש בן לברט מצינו זרעו של אדם נקראים אחריתו כמו (דניאל יא) ובעמדו תשבר מלכותו ותחץ לד' רוחות השמים ולא לאחריתו כלומר ולא יניח מלכותו לבנו: (רש"י)
 מצודת דוד  בקדשו. בקדושתו : ונשא אתכם. האויב ישא ויביא אתכם באניות קטנות עשויות בתמונת צנה והדרך להוליך בהן השפחות לא נשים מכובדות : ואחריתכן. בניכן ובנותיכ' יביאו בספינו' העשויות בתמונת קדרה שמביאים בהן הדגים ואינן עשויות להוליך בהן אנשים והאויב לא יחוש עליהם ויביאם בהם : (מצודת דוד)
 מצודת ציון  ונשא. מל' משא וסבל : בצנות. צנה הוא המגן כמו צנה וסוחרה (תהלים צא) ור''ל אניות בדמות צנות : ואחריתכן. כן יקראו הבנים והבנות הנשארים אחרי מות האדם וכן ולא לאחריתו (דניאל יא) : בסירות. מל' סיר והוא כעין קדרה כמו סיר הבשר (שמות טז) : דוגה. מל' דגים : (מצודת ציון)
{ג}  וּפְרָצִים תֵּצֶאנָה אִשָּׁה נֶגְדָּהּ וְהִשְׁלַכְתֶּנָה הַהַרְמוֹנָה נְאֻם יְהוָה: 
 רש"י  ופרצים תצאנה אשה נגדה. ובפרצי החומה תצאנה שם לנוס: אשה נגדה. בפרצה שתמצא נגדה כמו ויעלו כל העם איש נגדו (יהושע ו) שירבו פרצות בחומה ולא יהיו צריכות לבקש פתחים: והשלכתנה ההרמונה. והשלכתן מעליכון הגאוה והשררה שנטלתם ול' ארמי הוא בגמרא (בבא מציעא פ''ג) הרמנא דמלכא הוא ציווי המלך וי''ת ויגלון יתכון להלאה מן טורי חרמיני והם הרי חשך ל' חרב וחרבה: (רש"י)
 מצודת דוד  ופרצים תצאנה. כאשר ינוסו למלט נפשם אל הארמון שמחוץ לחומת העיר ולהשגב במעוז הארמון הנה תצאנה מן העיר בדרך פרצי החומה הידועות להן כי לא יוכלו ללכת דרך השערים כי האויב ישמור מול השערים וישבום בצאתן ולכן תצאנה דרך הפרצות : אשה נגדה. כ''א תצא בפרצה שתמצא תחילה לפניה : והשלכתנה ההרמונה. תהיינה רדופות ונשלכות אל הארמון להשגב שמה : (מצודת דוד)
 מצודת ציון  ופרצים. שבר החומה : והשלכתנה. אמר בלשון הרחבה על מהירת הרדיפה : ההרמונה. אל הארמון הה''א האחרונה באה במקום הלמ''ד או אל בתחלתה והה''א השנייה באה במקום האל''ף : (מצודת ציון)
{ד}  בֹּאוּ בֵית אֵל וּפִשְׁעוּ הַגִּלְגָּל הַרְבּוּ לִפְשֹׁעַ וְהָבִיאוּ לַבֹּקֶר זִבְחֵיכֶם לִשְׁלֹשֶׁת יָמִים מַעְשְׂרֹתֵיכֶם: 
 רש"י  באו בית אל וגו'. כאדם האומר לבן בליעל עשה עשה עד שתתמלא סאתך: והביאו לבקר זבחיכם. זאת אומרים להם כומרי הבעל עכו''ם וותרנית היא ואינה מחמרת עליכם התורה אמרה (שמות כג) לא ילין לבקר אבל לעכו''ם והביאו לבקר תורה אמרה בקדשים קלים ביום זבחכם יאכל ממחרת (ויקרא יט) ועכו''ם לג' ימים מעשר בהמותיכם תורה אמרה שאור לא תקטירו (שם ב): (רש"י)
 מצודת דוד  באו בית אל. הוא דרך גזום כאומר לבן בליעל עשה כחפצך ותראה מה יקרה לך באחרית הימים ודומה לו שמח בחור בילדותיך וגו' ואחריו נאמר ודע כי על כל אלה יביאך האלהים במשפט (קהלת יא) : ופשעו. להקריב שם אל העגל : הגלגל. מוסב על באו לומר באו לגלגל ושם הרבו לפשוע כי הזביחה שמה אל העכו''ם הוא עון גדול ורב לפני המקום לפי ששם עמד המשכן בתחילה וכן נאמר כל רעתם בגלגל (הושע ט) : והביאו לבוקר. בכל בוקר הקדימו להביא שם זבחיכם : לשלשת ימים. בכל כלות שלשה שנים הביאו שמה מעשרותיכם וכדרך שצותה התורה להביא לירושלים מקום המקדש כמ''ש כי תכלה לעשר וגו' בשנה השלישית וגו' ואמרת לפני ה' וגו' (דברים כו) הנה אתם הביאום לבית אל והגלגל מקום העגל והפסל : (מצודת דוד)
 מצודת ציון  ימים. ענינו שנים כמו ימים תהיה גאולתו (ויקרא כה) : (מצודת ציון)
{ה}  וְקַטֵּר מֵחָמֵץ תּוֹדָה וְקִרְאוּ נְדָבוֹת הַשְׁמִיעוּ כִּי כֵן אֲהַבְתֶּם בְּנֵי יִשְׂרָאֵל נְאֻם אֲדֹנָי יְהוִה: 
 רש"י  וקטר מחמץ תודה. תורה אמרה לא תאחר לשלמו (דברי' כג) ועכו''ם וקראו נדבות השמיעו הזכירו כל מי שמתנדב ושכח יתן אל לבו ויזכור וי''ת וקטר מחמץ מן אונס כמו אשרו חמוץ (ישעיה א) מכף מעול וחומץ (תהלים עא): וקראו נדבות השמיעו. בקול זמר ואמרו שקרבן זה מרוצה ומקובל בנדבה כן ת''י: (רש"י)
 מצודת דוד  וקטר מחמץ תודה. הקטירו לחמי תודה מן לחם החמץ שבהן כי כן היה דרכם אבל התורה לא צותה להקטיר מלחמי התודה ומכ''ש לחם החמץ שאין החמץ נקטר כלל בכ''מ כמ''ש כי כל שאור וכל דבש לא תקטירו וכו' (ויקרא ב) : וקראו נדבות השמיעו. הכריזו להביא שמה נדבות והשמיעו ברבים : כי כן אהבתם. בזה יפרש אמריו לומר לא שאני מצוה אתכם לעשות כן באמת אבל אמרי המה כי כן אהבתם ולכן אני אומר עשו כאשר אהבתם ותראו מה יקרה אתכם : (מצודת דוד)
{ו}  וְגַם אֲנִי נָתַתִּי לָכֶם נִקְיוֹן שִׁנַּיִם בְּכָל עָרֵיכֶם וְחֹסֶר לֶחֶם בְּכֹל מְקוֹמֹתֵיכֶם וְלֹא שַׁבְתֶּם עָדַי נְאֻם יְהוָה: 
 רש"י  נקיון שנים. אקהיות שנים, ד''א נקיון שנים זהו חוסר אכילת בשר שהוא נכנס בין השנים כמו שנאמ' הבשר עודנו בין שניהם (מדבר יא): (רש"י)
 מצודת דוד  וגם אני. אבל גם אני שלמתי מדה במדה לפי שמנעתם ממזבחי בשר קרבנות ומנחות והנה מזבחי נקי אין עולה ואין מנחה כן אנכי החסרתי מכם בכל עריכם הבשר והלחם באופן שיהיה לכם נקיון שנים מהבשר כי דרך הבשר ליכנס בין השנים בעת האכילה וכמ''ש הבשר עודנו בין שניהם (במדבר יב) ובהעדר הבשר השנים נקיים וכן היו חסירי לחם כי האויב בא בארצם שנה בשנה ואכל תבואות השדה ושלל את המקנה : ולא שבתם עדי. עם כל זה לא לקחתם מוסר ולא שבתם אלי : (מצודת דוד)
 מצודת ציון  נקיון. מל' נקי : עדי. אלי כמו תגע עדיך (איוב ד) : (מצודת ציון)
{ז}  וְגַם אָנֹכִי מָנַעְתִּי מִכֶּם אֶת הַגֶּשֶׁם בְּעוֹד שְׁלֹשָׁה חֳדָשִׁים לַקָּצִיר וְהִמְטַרְתִּי עַל עִיר אֶחָת וְעַל עִיר אַחַת לֹא אַמְטִיר חֶלְקָה אַחַת תִּמָּטֵר וְחֶלְקָה אֲשֶׁר לֹא תַמְטִיר עָלֶיהָ תִּיבָשׁ: 
 רש"י  בעוד שלשה חדשים לקציר. עד הקציר כלומר ג' חדשים לפני הקציר: חלקה. בקעת שדה קמפנייא בלע''ז: תמטר. תהא מקום מטר (תעני' כ) אמר מר שתיהן לקללה זו תרקב וזו תיבש: וחלקה אשר לא תמטיר עליה. לא תראה נמטרת את עצמה: (רש"י)
 מצודת דוד  וגם אנכי מנעתי מכם וגו'. ועוד גם זאת עשיתי אני שמנעתי מכם את הגשם כשהיה עוד שלשה חדשים לזמן הקציר ואז הצורך רב אל הגשמים : והמטרתי. ולמען לא יאמרו שבמקרה קרה לשנה שאיננה גשומה לכן המטרתי על עיר אחת ועל עיר אחת הסמוכה לה לא המטרתי למען דעת שבא בהשגחה : חלקה. ואפילו בעיר שירדה המטר לא ירדה בכל המקומות אבל חלקה אחת לבד היתה נמטרת והחלקה שאצלה אשר לא תמטיר העב עליה היתה יבשה ורטיבות החלקה שאצלה לא הועיל לה להצילה מן היבשות לדעת שבא בהשגחה : (מצודת דוד)
 מצודת ציון  חלקה. כן יקרא השדה כמו ואכלה את החלק (לקמן ז) : (מצודת ציון)
{ח}  וְנָעוּ שְׁתַּיִם שָׁלֹשׁ עָרִים אֶל עִיר אַחַת לִשְׁתּוֹת מַיִם וְלֹא יִשְׂבָּעוּ וְלֹא שַׁבְתֶּם עָדַי נְאֻם יְהוָה: 
 מצודת דוד  ונעו. אנשים משתים או משלש ערים שלא ירד שם הגשם היו נעים ללכת אל עיר אחת שהגשם ירד בה למצוא שם מים לשתות ולא היו שבעים מן השתיה כי מעט מים מצאו בה ולא היה בו די לרוות הצמאון : ולא שבתם. עכ''ז לא לקחתם מוסר ולא שבתם אלי : (מצודת דוד)
 מצודת ציון  ונעו. מל' תנועה והנדה : (מצודת ציון)
{ט}  הִכֵּיתִי אֶתְכֶם בַּשִּׁדָּפוֹן וּבַיֵּרָקוֹן הַרְבּוֹת גַּנּוֹתֵיכֶם וְכַרְמֵיכֶם וּתְאֵנֵיכֶם וְזֵיתֵיכֶם יֹאכַל הַגָּזָם וְלֹא שַׁבְתֶּם עָדַי נְאֻם יְהוָה: (ס) 
 רש"י  הרבות גנותיכם. שאתם עוסקי' להרבות גנותיכם: יאכל הגזם. אכל הגזם: (רש"י)
 מצודת דוד  הרבות. מרבית פרי גנותיכם וגו' אכל ארבה ולא קבלתם הנאה ממרבית הפירות : (מצודת דוד)
 מצודת ציון  בשדפון. הוא לקיות הזרע בשבלים ע''י הרוח : ובירקון. בעבור מרבית היובש נהפכים השבלים למראה ירוק ונפסדים כמו יככה וגו' ובשדפון ובירקון (דברים כח) : הרבות. מל' רבוי : גנותיכם. מל' גן : הגזם. מין ארבה : (מצודת ציון)
{י}  שִׁלַּחְתִּי בָכֶם דֶּבֶר בְּדֶרֶךְ מִצְרַיִם הָרַגְתִּי בַחֶרֶב בַּחוּרֵיכֶם עִם שְׁבִי סוּסֵיכֶם וָאַעֲלֶה בְּאֹשׁ מַחֲנֵיכֶם וּבְאַפְּכֶם וְלֹא שַׁבְתֶּם עָדַי נְאֻם יְהוָה: 
 רש"י  בדרך מצרים. כדרך ששלחתי עליכם במדבר בצאתכם ממצרים: עם שבי סוסיכם. שיהרגו גם הסוסים: ואעלה באוש מחניכם. ריח פגריכם מבאיש באפכם העליתי אותו: (רש"י)
 מצודת דוד  בדרך מצרים. כשהלכו בחוריכם רוכבי סוסים לרדת מצרימה לשבור בר כי שם יש הרבה תבואה הנה בדרך אלה בתחילת מלכותו כמ''ש (בס''ע) : ותהיו. אתם בני שומרון לבד תשארו כאוד המוצל מן השרפה : ולא שבתם. ר''ל ידעתי שלא תקחו מוסר ולא תשובו אלי ואמר בלשון עבר כדרך הנבואה בהרבה מן המקומות כי הנבואה ברורה כאלו כבר נעשתה : (מצודת דוד)
 מצודת ציון  עם שבי. כמו ושבי וכן עם יפה עינים (ש''א טז) : באש. ענין סרחון : מחניכם. חבורת אנשים קרויים מחנה : ובאפכם. מל' אף וחוטם : (מצודת ציון)
{יא}  הָפַכְתִּי בָכֶם כְּמַהְפֵּכַת אֱלֹהִים אֶת סְדֹם וְאֶת עֲמֹרָה וַתִּהְיוּ כְּאוּד מֻצָּל מִשְּׂרֵפָה וְלֹא שַׁבְתֶּם עָדַי נְאֻם יְהוָה: 
 רש"י  כאוד. טיסו''ן בלע''ז כלומר שחורים וחשוכים וקדרים: (רש"י)
 מצודת ציון  כאוד. הוא העץ שמנדנדים בו האש הנחרך מסביב וכן זנבות האודים (ישעיה ז) : (מצודת ציון)
{יב}  לָכֵן כֹּה אֶעֱשֶׂה לְּךָ יִשְׂרָאֵל עֵקֶב כִּי זֹאת אֶעֱשֶׂה לָּךְ הִכּוֹן לִקְרַאת אֱלֹהֶיךָ יִשְׂרָאֵל: 
 רש"י  לכן. יען אשר לא שבתם עדי: כה אעשה לך. ככל הרעות האלה: עקב. כי אתה שומע מפי נביאי אשר זאת אעשה לך: הכון לקראת. לשוב מרשעתך: (רש"י)
 מצודת דוד  לכן. הואיל ולא שבתם עד הנה לכן אעשה לך כה כמו שאמרתי שאהפוך בכם כמהפכת וגו' : עקב. בעבור אשר אעשה לך את זאת האמור למעלה וידעת א''כ מזה לכן הכון עצמך אתה ישראל לקראת אלהיך להלחם בו לעכב על ידו ואמר כמהתל ומלעיג וכאומר אף שידעת הדבר אין בידך להיות נשמר ממנה : (מצודת דוד)
 מצודת ציון  כה. ענינו כמו כן : עקב. בעבור כמו עקב תשמעון (דברים ז) : הכין. מל' הכנה : (מצודת ציון)
{יג}  כִּי הִנֵּה יוֹצֵר הָרִים וּבֹרֵא רוּחַ וּמַגִּיד לְאָדָם מַה שֵּׂחוֹ עֹשֵׂה שַׁחַר עֵיפָה וְדֹרֵךְ עַל בָּמֳתֵי אָרֶץ יְהוָה אֱלֹהֵי צְבָאוֹת שְׁמוֹ: (פ) 
 רש"י  מה שיחו. כל מעשיו פורטין לפניו בשעת מיתתו: עושה שחר. לצדיקים כאור נוגה: עיפה. הופך נוגהן של רשעים לחשך אפלה כמו (ישעיה ח) והנה צרה וחשכה מעוף צוקה וכן (איוב י) ארץ עיפתה תעופה כבקר תהיה (שם יא) חשכך כבקר יהי מאיר: ודורך על במתי ארץ. משפיל גבוהים וגסי הרוח: (רש"י)
 מצודת דוד  כי הנה יוצר הרים. כי הנה ה' הוא היוצר את ההרים והוא הבורא את הרוח והכל שלו ובידו והוא מגיד לאדם מה יהיה דבורו כי יודע הוא תעלומות לב ובידו להפך אור השחר להיות חושך והוא דורך על במתי ארץ ר''ל משפיל הוא את הרמים, כי שמו ה' אלהי צבאות כי הוא מושל בצבאות מעלה ומטה וכאומר אה כל אלה בו מי א''כ יוכל להיות נשמר מהרעה שהוא מייעד להביא : (מצודת דוד)
 מצודת ציון  שחו. דבורו כמו או שיח לארץ (איוב יב) : שחר. אור השחר : עיפה. ענין חושך כמו ארץ עיפתה (שם י) : ודורך. מל' דריכה ורמיסה : במתי. ענין גבהות ורוממות כמו ועל במותי יעמידני (תהלים יח) : (מצודת ציון)
עמוס פרק-ה
{א}  שִׁמְעוּ אֶת הַדָּבָר הַזֶּה אֲשֶׁר אָנֹכִי נֹשֵׂא עֲלֵיכֶם קִינָה בֵּית יִשְׂרָאֵל: 
 מצודת דוד  נושא עליכם. מרים קול קינה עליכם אתם בית ישראל : (מצודת דוד)
 מצודת ציון  נושא. ענין הרמת קול : (מצודת ציון)
{ב}  נָפְלָה לֹא תוֹסִיף קוּם בְּתוּלַת יִשְׂרָאֵל נִטְּשָׁה עַל אַדְמָתָהּ אֵין מְקִימָהּ: 
 רש"י  בתולת ישראל. משיגלו בימי הושע בן אלה (מלכים ב טז) לא יעמוד עוד מלך מעשרת השבטים: נטשה על אדמתה. כל דבר המושלך ומוטל ונופץ על השדה קורהו נטישה: (רש"י)
 מצודת דוד  נפלה. ר''ל הנה עתה עדת ישראל נפלה בשפל המצב ולא תוסיף עוד לקום להחזיר לקדמותה לממשלתה הראשונה עד אשר יגלו מארצם (אבל בגאולה העתידה ישובו גם המה כמו יהודה ובנימין ומלך אחד יהיה לכולם ויחזרו א''כ גם הם לממשלתם הראשונה) : נטשה על אדמתה. עודנה בארצה היא עזובה ואין מי מקימה כי אין הכח ביד מלכיה ושריה להקימה מעפרה : (מצודת דוד)
 מצודת ציון  בתולת. קראה בתולה לפי שלא נכבשה עדיין ולא באה ברשות אחר כבתולה שלא באה ברשות בעל וכן בתולת בת ציון (ישעי' כג) : נטשה. ענין עזיבה כמו נטשתה עמך (שם ב) : (מצודת ציון)
{ג}  כִּי כֹה אָמַר אֲדֹנָי יְהוִה הָעִיר הַיֹּצֵאת אֶלֶף תַּשְׁאִיר מֵאָה וְהַיּוֹצֵאת מֵאָה תַּשְׁאִיר עֲשָׂרָה לְבֵית יִשְׂרָאֵל: 
 רש"י  היוצאת אלף. המוציאה אלף איש: (רש"י)
 מצודת דוד  העיר היוצאת אלף. שהיו יוצאים ממנה אלף אנשים לצבא לא ישארו בה כ''א מאה : לבית ישראל. מוסב על העיר לומר העיר של בית ישראל היוצאת אלף וגו' : (מצודת דוד)
{ד}  כִּי כֹה אָמַר יְהוָה לְבֵית יִשְׂרָאֵל דִּרְשׁוּנִי וִחְיוּ: 
 רש"י  דרשוני וחיו. עלו לרגל לשלם נדריכם בירושלים: (רש"י)
 מצודת דוד  דרשוני. דרשו אותי ותשארו בחיים : (מצודת דוד)
{ה}  וְאַל תִּדְרְשׁוּ בֵּית אֵל וְהַגִּלְגָּל לֹא תָבֹאוּ וּבְאֵר שֶׁבַע לֹא תַעֲבֹרוּ כִּי הַגִּלְגָּל גָּלֹה יִגְלֶה וּבֵית אֵל יִהְיֶה לְאָוֶן: 
 רש"י  ואל תדרשו בית אל וגו' ובאר שבע לא תעבורו. לא נאמר כאן אל תבואו ואל תדרשו אלא אל תעבורו למדנו שלא היתה שם עכו''ם אלא כל זמן שהיה א' מבני עשרת השבטים יוצא לדרוש ולא עבר את באר שבע עודנו יכול לפנות לבית המקדש לירושלי' ומשעבר את באר שבע הוא הדרך לעגל בית אל או לעגל שבדן וכן הוא במקום אחר (לקמן ח) חי אלהיך דן וחי וגו' ותדע שגזר הכתוב גזירת פורענות על גלגל ובית אל ולא גזר על באר שבע: הגלגל גלה יגלה. לפי שמו קללתו וכן בית אל יש עיר שסמוכה לה ששמה בית און בספר (שופטים ז): יהיה לאון. יהון ללמא והוא תרגום של הבל וזה דוגמת אם גלעד און אך שוא היו (הושע יב): (רש"י)
 מצודת דוד  בית אל. ר''ל את העגל אשר בבית אל : והגלגל. אל הגלגל לא תבאו אל העכו''ם העומדת שם : ובאר שבע. לבאר שבע לא תעבורו כי גם שם בנו מזבחות לעכו''ם כמ''ש וחי דרך באר שבע (לקמן ח) : כי הגלגל. כי בסבת עבודת הגלגל גלה יגלה ישראל מעל אדמתו והוא לשון הנופל על לשון : ובית אל. בסבת עבודת בית אל יהיה ישראל לעמל ויגיעה וגם זה הוא לשון נופל על הלשון כי בית אל כינה הכתוב לגנאי בשם בית און כמ''ש ואל תעלו בית און (הושע ד) : (מצודת דוד)
 מצודת ציון  גלה יגלה. מל' גלות : לאון. ענין עמל ויגיעה וכן אם גלעד און (הושע יב) : (מצודת ציון)
{ו}  דִּרְשׁוּ אֶת יְהוָה וִחְיוּ פֶּן יִצְלַח כָּאֵשׁ בֵּית יוֹסֵף וְאָכְלָה וְאֵין מְכַבֶּה לְבֵית אֵל: 
 רש"י  בית יוסף. כמו לבית יוסף: פן יצלח כאש. פן תעלה חמתו כאש לבית יוסף: (רש"י)
 מצודת דוד  פן יצלח. ר''ל פן חמת ה' יצלח ויתגבר על בית יוסף כאש המצליח ומתגבר והולך ושורף : בית יוסף. היא מלכות אפרים שהם מבני יוסף : ואכלה. ותשרוף אנשי שומרון העובדים לעגל שבבית אל ולא ימצא מי מכבה השרפה ר''ל לא ימצאו מושיע ומציל : (מצודת דוד)
 מצודת ציון  יצלח. ענין התגברות : ואכלה. ותשרף : (מצודת ציון)
{ז}  הַהֹפְכִים לְלַעֲנָה מִשְׁפָּט וּצְדָקָה לָאָרֶץ הִנִּיחוּ: 
 רש"י  ההופכים ללענה משפט. ואינם זוכרין הפיכותי שאני הופך לבקר צלמות יש ששרויין עתה בחשך ואני מאיר להם: (רש"י)
 מצודת דוד  ההופכים. אשר הם מהפכים משפט התורה המתוק כדבש לקחת תמורתו את העגל המרה כלענה : לארץ הניחו. משפילים הצדק' עדי ארץ : (מצודת דוד)
 מצודת ציון  ללענה. שם עשב מר : (מצודת ציון)
{ח}  עֹשֵׂה כִימָה וּכְסִיל וְהֹפֵךְ לַבֹּקֶר צַלְמָוֶת וְיוֹם לַיְלָה הֶחְשִׁיךְ הַקּוֹרֵא לְמֵי הַיָּם וַיִּשְׁפְּכֵם עַל פְּנֵי הָאָרֶץ יְהוָה שְׁמוֹ: 
 רש"י  ויום לילה החשיך. ויש ששעתו עומדת לו כאור היום ואני מחשיכו ללילה: הקורא למי הים. יונתן תרגם דאמר לכנשא משריין סגיאין כמי ימא ומבדר להון על אפי ארעא רבותינו פירשו על דור אנוש שהציף עליהם את מי אוקינוס: ה' שמו. לו היה לכם לעבוד והוא היה מגביר אתכם על שונאיכם: (רש"י)
 מצודת דוד  עושה כימה וכסיל. מוסב למקרא שלפני פניו שאמר דרשו את ה' והוא זה העושה כימה וכסיל עם כי המה מתחלפים בפעולותיהם כימה מקרר וכסיל מחמם : והופך וגו'. את הצלמות מהפך להיות בוקר ואת היום מחשיך להיות לילה : הקורא למי הים. להעלותם בעבים ואחר זמן שופכים ע''פ הארץ : ה' שמו. המורה שהוא אדון הכל : (מצודת דוד)
 מצודת ציון  כימה וכסיל. שמות מזלות : צלמות. צלו של מות והוא חשכת הקבר : (מצודת ציון)
{ט}  הַמַּבְלִיג שֹׁד עַל עָז וְשֹׁד עַל מִבְצָר יָבוֹא: 
 רש"י  המבליג. המגביר כמו ואבליגה מעט (איוב י) מבליגיתי עלי יגון (ירמיה ח): שוד. אדם שדוד וחלש דמגבר חלשין על תקיפין ובזוזין על כרכי תקיפין משליט: (רש"י)
 מצודת דוד  המבליג. הלא הוא מחזק שוד וחרבן על עם עז : ושוד. ר''ל וכן יבוא חרבן על המבצר שאתם בוטחים בו וכאומר הואיל וכן דרשו את ה' וחיו : (מצודת דוד)
 מצודת ציון  המבליג. ענין חוזק כמו ואבליגה מעט (איוב י) : שוד. ענין חרבן ואבדון כמו משוד כי יבוא (שם ה) : (מצודת ציון)
{י}  שָׂנְאוּ בַשַּׁעַר מוֹכִיחַ וְדֹבֵר תָּמִים יְתָעֵבוּ: 
 רש"י  שנאו בשער מוכיח. אתם לא יראתם מפניו ומפני נביאיו ושנאתם את המוכיחים אתכם בשערי בתי דינא: (רש"י)
 מצודת דוד  שנאו. והם עכ''ז שנאו בשער את הנביא המוכיח ר''ל אף בשער העיר במקום פרסום המה מראים שנאה על המוכיח : ודובר תמים. ומי שמדבר דברים תמימים וישרים אותו מתעבים : (מצודת דוד)
 מצודת ציון  יתעבו. מל' תעוב ושקוץ : (מצודת ציון)
{יא}  לָכֵן יַעַן בּוֹשַׁסְכֶם עַל דָּל וּמַשְׂאַת בַּר תִּקְחוּ מִמֶּנּוּ בָּתֵּי גָזִית בְּנִיתֶם וְלֹא תֵשְׁבוּ בָם כַּרְמֵי חֶמֶד נְטַעְתֶּם וְלֹא תִשְׁתּוּ אֶת יֵינָם: 
 רש"י  בושסכם. כמו בוססכם על דל שאתם רומסין ורופסים על ראשו כמו בוססו את חלקתי (שם יב): ומשאת בר תקחו. זקיפת מלווה שהפקעתם עליהם השערים למכור להם תבואה בריבית כדי ליטול נחלתם מהם לפיכך בתי' וכרמים אשר בניתם ונטעתם על אותן הנחלות לא יתקיימו בידכם ומשאת ל' משא שמכבידי' עליהם: כרמי חמד. כרמי חמדה: (רש"י)
 מצודת דוד  יען בושסכם. בעבור שרמיסת רגליכם הוא על הדל ותגזלו ממנו המשא של תבואה שעל שכמו לזה בתי הגזית שבניתם והרי הם שלכם ואעפ''כ לא תשבו בם כי האויב יקחום וכן כרמים חמודי' שנטעתם ושלכם המה ועכ''ז לא תשתו אתם את יינם כ''א האויב : (מצודת דוד)
 מצודת ציון  בושסכם. כמו בוססכם והוא ענין רמיסה כמו בוססו את חלקתי (ירמיה יב) : ומשאת. מל' משא : בר. תבואה כמו לשבור בר (בראשית מב) : גזית. אבנים מסותתים ביושר כמו ולא תבנה אתהן גזית (שמות יז) : (מצודת ציון)
{יב}  כִּי יָדַעְתִּי רַבִּים פִּשְׁעֵיכֶם וַעֲצֻמִים חַטֹּאתֵיכֶם צֹרְרֵי צַדִּיק לֹקְחֵי כֹפֶר וְאֶבְיוֹנִים בַּשַּׁעַר הִטּוּ: 
 רש"י  צוררי צדיק. מעיקין ליה לזכאה: בשער הטו. בשערי בתי דיניכם הטו משפט אביוני': (רש"י)
 מצודת דוד  רבים פשעיכם. אשר פשעיכם רבים וחטאתיכם המה חזקים אתם צוררים את הצדיק ולוקחים כופר לפטור מעונש מיתה את המחויב ובשער מקום המשפט מטים דין האביונים : (מצודת דוד)
 מצודת ציון  ועצומים. חזקים : צוררי. מל' צר ואויב : כופר. פדיון : (מצודת ציון)
{יג}  לָכֵן הַמַּשְׂכִּיל בָּעֵת הַהִיא יִדֹּם כִּי עֵת רָעָה הִיא: 
 רש"י  המשכיל. מי שהוא חכם ידום בבא הרעה ולא יהרהר אחר מה''ד שהרי כל אלה עשו: כי עת רעה היא. עת המזומנת לקבל רעתם: (רש"י)
 מצודת דוד  לכן. בעבור המשפטים האלה הנה המשכיל ידום בעת בוא הפורעניות ולא יהרהר אחר מדת הדין כי בא העת שיקבלו הרעה כי נתמלאה הסאה : (מצודת דוד)
 מצודת ציון  ידום. ענין שתיקה כמו וידום אהרן (ויקרא י) : (מצודת ציון)
{יד}  דִּרְשׁוּ טוֹב וְאַל רָע לְמַעַן תִּחְיוּ וִיהִי כֵן יְהוָה אֱלֹהֵי צְבָאוֹת אִתְּכֶם כַּאֲשֶׁר אֲמַרְתֶּם: 
 רש"י  ויהי כן וגו'. אם זאת תעשו אז יהי המקום עמכם כאשר אמרתם בלבבכם שתתקיים לכם גדולתכם: (רש"י)
 מצודת דוד  דרשו טוב. לכן דרשו לעשות טוב ואל תדרשו לעשות רע למען תשיגו את החיים : ויהי כן וגו'. ר''ל כן יהיה ה' עמכם תקוע בלבבכם כאשר אמרתם ונדרתם בעת שקבלתם אותו לאלוה : (מצודת דוד)
{טו}  שִׂנְאוּ רָע וְאֶהֱבוּ טוֹב וְהַצִּיגוּ בַשַּׁעַר מִשְׁפָּט אוּלַי יֶחֱנַן יְהוָה אֱלֹהֵי צְבָאוֹת שְׁאֵרִית יוֹסֵף: (ס) 
 רש"י  שארית יוסף. כל ישראל נקראין על שמו לפי שכלכל אותם: (רש"י)
 מצודת דוד  שנאו רע. דבר הרע בעיני ה' שנאו ואהבו את הטוב בעיניו ואת המשפט העמידו בשער המשפט להיות מתקיים ולעמוד על עמדו : אולי יחנן. אם כן תעשו אולי יחנן ה' את השארית אשר ישארו מיוסף וקרא את כל ישראל ע''ש יוסף לפי שכלכלם במצרים : (מצודת דוד)
 מצודת ציון  והציגו. ענין העמדה כמו כמו תציג אותו לבד (שופי' ז) : אולי. עניינו שמא : יחנן. מל' חנינה וחמלה : (מצודת ציון)
{טז}  לָכֵן כֹּה אָמַר יְהוָה אֱלֹהֵי צְבָאוֹת אֲדֹנָי בְּכָל רְחֹבוֹת מִסְפֵּד וּבְכָל חוּצוֹת יֹאמְרוּ הוֹ הוֹ וְקָרְאוּ אִכָּר אֶל אֵבֶל וּמִסְפֵּד אֶל יוֹדְעֵי נֶהִי: 
 רש"י  הו הו. ל' צעקה: וקראו איכר אל אבל. יפגעו שיירות האיכרים החורשים בשדות בקול מספד האבלים הצועקים בחוצות: ומספד אל יודעי נהי. ועביד מספדא יערע בדעביד אילייא ואינו אלא ל' כפול כמו משפטי ודיני (תהלים ט'): (רש"י)
 מצודת דוד  לכן. ר''ל הואיל ולא כן עשיתם לכן כה אמר וגו' : מספד. יהיה מספד : וקראו איכר. יקראו אל האיכר להתאבל על מלאכתו שהיתה בחנם : ומספד. ובמספד יקראו אל יודעי נהי שהם יעוררו המספד : (מצודת דוד)
 מצודת ציון  חוצות. שווקים : הו הו. כמו הוי הוי והוא ענין צעקת יללה : אכר. כן יקרא העושה מלאכת השדה וכן הובישו אכרים (יואל א) : נהי. ענין קינה ויללה : (מצודת ציון)
{יז}  וּבְכָל כְּרָמִים מִסְפֵּד כִּי אֶעֱבֹר בְּקִרְבְּךָ אָמַר יְהוָה: (ס) 
 מצודת דוד  מספד. יהיה מספד על חסרון היין : כי אעבור בקרבך. להכות בך : (מצודת דוד)
{יח}  הוֹי הַמִּתְאַוִּים אֶת יוֹם יְהוָה לָמָּה זֶּה לָכֶם יוֹם יְהוָה הוּא חֹשֶׁךְ וְלֹא אוֹר: 
 רש"י  הוי המתאוים וגו'. האומרים ימהר יחישה מעשהו (ישעיה ה): למה זה לכם וגו'. משל לתרנגול ועטלף שהיו מצפין לאורה כדאיתא בחלק: (רש"י)
 מצודת דוד  הוי המתאוים. על בני יהודה יאמר והוא מ''ש האומרים ימהר יחישה מעשהו וגו' (ישעיה ה) שהיו בני יהודה מלעיגים בדברי הנבואה ואמרו ימהר להביא יעודי הפורעניות למען נראה אם יוכל עשוהו וכאלו יתאוו לה ואמר הוי על אלה המתאוים יום הפורעניות הבא מה' : למה זה וגו'. ר''ל למה אתם מתאווים : יום ה'. הלא הוא יום חושך ולא יום אור : (מצודת דוד)
 מצודת ציון  המתאוים. מל' תאוה : (מצודת ציון)
{יט}  כַּאֲשֶׁר יָנוּס אִישׁ מִפְּנֵי הָאֲרִי וּפְגָעוֹ הַדֹּב וּבָא הַבַּיִת וְסָמַךְ יָדוֹ עַל הַקִּיר וּנְשָׁכוֹ הַנָּחָשׁ: 
 מצודת דוד  כאשר. היום ההוא יהיה כאשר ינוס איש מפני הארי הרודף אחריו ובדרך נוסו פגע בו הדוב וכאשר יבוא אל הבית להטמין עצמו וסמך ידו אל הקיר לחפש אחר מקום נסתר ישכנו הנחש היושב בחור הקיר ר''ל כשתנצלו מצרה האחת תבוא השניה : (מצודת דוד)
 מצודת ציון  הקיר. הכותל : ונשכו. מל' נשיכת השנים : (מצודת ציון)
{כ}  הֲלֹא חֹשֶׁךְ יוֹם יְהוָה וְלֹא אוֹר וְאָפֵל וְלֹא נֹגַהּ לוֹ: 
 מצודת דוד  הלא חושך. ר''ל א ''כ היום ההוא יהיה חושך ועל מה תתאוו לו : (מצודת דוד)
 מצודת ציון  נוגה. הארה וזריחה : (מצודת ציון)
{כא}  שָׂנֵאתִי מָאַסְתִּי חַגֵּיכֶם וְלֹא אָרִיחַ בְּעַצְּרֹתֵיכֶם: 
 רש"י  בעצרותיכם. קורבן כנישתכון כשאתם קוראי' עצר': (רש"י)
 מצודת דוד  שנאתי. ר''ל אל תבטחו בהבאת הקרבנות כי באמת שנאתיו מאסתי קרבנות חגיכם ולא אריח בהקטרת העולות שאתם מביאים בעת שאתם נעצרים ומעוכבים לפני בבה''מ ר''ל אינם מקובלים לפני : (מצודת דוד)
 מצודת ציון  חגיכם. קרבנות חגיכם : אריח. מל' ריח : בעצרותיכם. ענין עכבה במקום כמו נעצר לפני ה' (ש''א כא) : (מצודת ציון)
{כב}  כִּי אִם תַּעֲלוּ לִי עֹלוֹת וּמִנְחֹתֵיכֶם לֹא אֶרְצֶה וְשֶׁלֶם מְרִיאֵיכֶם לֹא אַבִּיט: 
 רש"י  ושלם מריאיכם. ושלמי פטימיכון בהמות מפוטמות: (רש"י)
 מצודת דוד  ומנחותיכם. ואף המנחות שאתם מעלים לא ארצה בהם : ושלם מריאיכם. השלמים מה שאתם מביאים מריאים לא אביט אליהם ואינם לרצון : (מצודת דוד)
 מצודת ציון  ארצה. מל' רצון : ושלם. מל' שלמים : מריאכם. בהמות פטומות וכן ויזבח שור ומריא (ש''ב ז) : (מצודת ציון)
{כג}  הָסֵר מֵעָלַי הֲמוֹן שִׁרֶיךָ וְזִמְרַת נְבָלֶיךָ לֹא אֶשְׁמָע: 
 רש"י  הסר מעלי המון שריך. שהלוים משוררים על הדוכן אחרי שאתם חמסנים ומעוותי משפט: (רש"י)
 מצודת דוד  המון שיריך. המיית השיר מה שהלוים משוררים לפני : וזמרת נבליך. מה שהם מזמרים לפני בכלי נבל לא אשמע כי אינם ערבים עלי : (מצודת דוד)
 מצודת ציון  המון. מל' המייה : שריך. מל' שיר : וזמרת. מל' זמר : נבליך. הוא כלי נגון : (מצודת ציון)
{כד}  וְיִגַּל כַּמַּיִם מִשְׁפָּט וּצְדָקָה כְּנַחַל אֵיתָן: 
 רש"י  ויגל כמים משפט. וזאת תעשו וארצה לכם המשפט אשר כבשתם והסתרתם יגולה וישטף ביניכם כמים נובעים: וצדקה. תגלה כנחל איתן: (רש"י)
 מצודת דוד  ויגל כמים משפט. ר''ל זאת עשו המשפט אשר כבשתם בעמקי המסתור יגולה כמים הנובעים היוצאים מבטן הארץ ממקום מסתור והצדקה שפסקתם ממנה התמידו בה כנחל חזק השוטף והולך ואינו פוסק : (מצודת דוד)
 מצודת ציון  ויגל. מל' גלוי : איתן. חזק כמו נהרות איתן (תהלים עד) : (מצודת ציון)
{כה}  הַזְּבָחִים וּמִנְחָה הִגַּשְׁתֶּם לִי בַמִּדְבָּר אַרְבָּעִים שָׁנָה בֵּית יִשְׂרָאֵל: 
 רש"י  הזבחים ומנחה. וכי לזבחים ומנחות רצוני והלא במדבר לא דברתי את אבותיכם להקריב לי זבחים אני אמרתי אדם כי יקריב (ויקרא א') כשירצה להקריב ואומר ויעשו בני ישראל את הפסח במועדו (מדב' ט) מגיד שלא עשו ישרא' במדבר אלא אותו פסח לבדו: (רש"י)
 מצודת דוד  הזבחים. ר''ל וכי הכל תלוי בזבחים וכי הגשתם לפני במדבר זבחים ומנחות בכל ימי משך מ' שנה שהלכתם בו הלא באותן הימים לא עשו אלא פסח אחד וגם עולות לא קרבו כן ארז''ל וכאומר וכי לא הייתי אז מרוצה לכם בזולת הקרבנות : (מצודת דוד)
 מצודת ציון  הגשתם. ענין הקרבה : (מצודת ציון)
{כו}  וּנְשָׂאתֶם אֵת סִכּוּת מַלְכְּכֶם וְאֵת כִּיּוּן צַלְמֵיכֶם כּוֹכַב אֱלֹהֵיכֶם אֲשֶׁר עֲשִׂיתֶם לָכֶם: 
 רש"י  ונשאתם את סכות מלככם. חוזר לענין הפורעניות שלמעלה חשך להם יום ה' ולא אור ונשאתם בגולה עמכם את גלוליכם וירכיבום האויבים על צואריכם לשאת עמכם בגולה: סכות. כיון: כוכב. שמות עכו''ם הן: (רש"י)
 מצודת דוד  ונשאתם. ר''ל הואיל ואין הכל תלוי בקרבנות א''כ לא יגינו עליכם ותלכו גולה ועל צואריכם תטענו את הפסל של העכו''ם סכות שקבלתם עליכם למלך ולאלוה ואת העכו''ם כיון שעשיתם צלמו לעבוד לפניו ואת העכו''ם כוכב וכו' כי האויב יכריחום להביאם עמהם בגולה : (מצודת דוד)
 מצודת ציון  ונשאתם. מל' משא וסבל : סכות, כיון, כוכב. הם שמות מיני עכו''ם : (מצודת ציון)
{כז}  וְהִגְלֵיתִי אֶתְכֶם מֵהָלְאָה לְדַמָּשֶׂק אָמַר יְהוָה אֱלֹהֵי צְבָאוֹת שְׁמוֹ: (פ) 
 רש"י  והגלתי אתכם מהלאה לדמשק. כלומר לא לשכנותיכם תגלו כאשר עד הנה שנמסרתם ביד מלכי ארם ולא היו שובים אתכם למקום רחוק אלא עד דמשק ומעתה ביד סנחרב אמסור אתכם והוא יגלה אתכם למרחוק: (רש"י)
 מצודת דוד  מהלאה לדמשק. רחוק מדמשק משם ולהלן : (מצודת דוד)
 מצודת ציון  מהלא'. להלן ורחוק : (מצודת ציון)
עמוס פרק-ו
{א}  הוֹי הַשַּׁאֲנַנִּים בְּצִיּוֹן וְהַבֹּטְחִים בְּהַר שֹׁמְרוֹן נְקֻבֵי רֵאשִׁית הַגּוֹיִם וּבָאוּ לָהֶם בֵּית יִשְׂרָאֵל: 
 רש"י  נקובי ראשית הגוים. לכם היו קוראים גוי המשובח שבעכו''ם: ובאו להם בית ישראל. הם בחרו במשפטיהם ובאו לכללם: (רש"י)
 מצודת דוד  הוי השאננים. הוי על אלו היושבים שאנן בציון ועל אלו היושבים בטח בהר שומרון : נקובי. מתחלה היו נקובים בשם שהם העם המשובחים שבכל העכו''ם במשפט הנהגת דרכם עתה באו כל בית ישראל לכללם לאחוז במשפטי הנהגת דרכם : (מצודת דוד)
 מצודת ציון  השאנני'. ענין השקט ומנוחה כמו שאנן מואב (ירמיה מח) : נקובי. כן יאמר על הפרשת השם כמו נקבו בשמות (במד' א) : ראשית. ענין מיטב ומבחר כמו ראשי' גבורתם (בירמיה מט) : (מצודת ציון)
{ב}  עִבְרוּ כַלְנֵה וּרְאוּ וּלְכוּ מִשָּׁם חֲמַת רַבָּה וּרְדוּ גַת פְּלִשְׁתּים הֲטוֹבִים מִן הַמַּמְלָכוֹת הָאֵלֶּה אִם רַב גְּבוּלָם מִגְּבֻלְכֶם: 
 רש"י  עברו כלנה וראו. למה מאסתם בתורתי לדבק בחוקות עכו''ם עברו וראו בעכו''ם החשובים אם טובים הם מן הממלכות האלה שבשומרון ושבירושלים: כלנה. בבל: חמת. אנטוכיא: גת פלשתים. חשובה שבחמשת סרניהם שהיא קרויה מתג האמה (שמואל ב ח) על שם שרודה את כולם והיא אם המלכות: אם רב גבולם מגבולכם. ומה מצאתם בי עול: (רש"י)
 מצודת דוד  עברו כלנה. עברו לכלנה וראו טוב המקום ומשם לכו אל חמת רבה ורדו אל גת של פלשתים לראות גודל גבולם ושבחם : הטובים. וכי המה טובים מן הממלכות האלה הם מלכות יהודה ומלכות אפרים וכי גבולם גדול מגבולכם ומה א''כ מצאתם בי עול למאס משפטי : (מצודת דוד)
 מצודת ציון  כלנה. שם מקום : חמת רבה. חמת הגדולה : (מצודת ציון)
{ג}  הַמְנַדִּים לְיוֹם רָע וַתַּגִּישׁוּן שֶׁבֶת חָמָס: 
 רש"י  המנדים ליום רע. אתם מנידים עצמיכם ליום רע: ותגישון. עצמיכם לשבת בגלות אשר יחמס אתכם שנאמר בו מחמס אחיך יעקב (עובדי' א) זה מדרשו של רבי שמשון זצ''ל, ד''א המנדים ליום רע המבזים על נבואת ימי רע שהנביאים מתנבאים להם: ותגישון שבת חמס. זהו כמו שאמר ישעיה הוי מגיעי בית בבית ותגישון שבת בתוכם זו אצל זו על ידי חמס: (רש"י)
 מצודת דוד  המנדים. הם המניעים את עצמם במעשיהם ללכת ליום רע ותגישון לשבת במקום חמס ר''ל בגולה בארץ הכשדים אשר תקבלו מהם חמס : (מצודת דוד)
 מצודת ציון  המנדים. מל' הנדה והנעה : ותגישון. ענין הקרוב : שבת. מל' ישיבה : חמס. עושק וגזל : (מצודת ציון)
{ד}  הַשֹּׁכְבִים עַל מִטּוֹת שֵׁן וּסְרֻחִים עַל עַרְשׂוֹתָם וְאֹכְלִים כָּרִים מִצֹּאן וַעֲגָלִים מִתּוֹךְ מַרְבֵּק: 
 רש"י  וסרוחים על ערשותם. משתטחין ומאריכין עצמם על ערסותם ורבותינו פי' מחליפין נשותיהם זה לזה ומסריחין ערסותיהן בשכבת זרע שאינה שלהם: כרים. כבשים: מרבק. מקום כנוס העגלים ובלע''ז קופל''א: (רש"י)
 מצודת דוד  השוכבים. הם המתענגים לשכוב על מטות שן : וסרוחים. על מטותם פרשו סדינים ארוכים ורחבים עודפים באורך וברוחב על המטה לכבוד ולתפארת : כרים מצאן. מן הצאן יבררו את הכרים לאכילתם : מתוך מרבק. ממקום שנתפטמו שמה : (מצודת דוד)
 מצודת ציון  שן. הוא שן הפיל : וסרוחים. ענין עודף ויתרון וכן סרוחי טבולים (יחזקאל כג) : ערשותם. מטתם כמו ערש יצועי (תהלים קלב) : כרים. כבשים שמנים וכן שלחו כר (ישעיה טז) : מרבק. הוא הדיר שמפטמים שם העגלים וכן ולאשה עגל מרבק (ש''א כח) : (מצודת ציון)
{ה}  הַפֹּרְטִים עַל פִּי הַנָּבֶל כְּדָוִיד חָשְׁבוּ לָהֶם כְּלֵי שִׁיר: 
 רש"י  הפורטים על פי הנבל. מנחם חברו עם ופרט כרמך (ויקרא ט) ורואה אני את דבריו שהמשורר על פי כלי זמר מחתך את הדבור בפרוטרוט הכל לפי נעימות קול הכלי להגביה ולהנמיך: כדויד חשבו להם וגו'. חשבו כלי שיר שלהם ככלי שיר של דוד שהם לשמים ואלו להתענג: (רש"י)
 מצודת דוד  הפורטים. הם המזמרים ע''פ הנבל נגונים יחידים ונפרדים שלא תדמה אחת לחברתה : כדויד. המה חושבים את עצמם בדבר כלי השיר להיות כדוד מלך ישראל לנגן על כלי שיר כמו שנגן הוא וכאומר הלא אין להם ערך וייחוס עמו הוא שר שיר ה' והמה לא כן : (מצודת דוד)
 מצודת ציון  הפורטים. ענין היחיד וההבדל ובדרז ל פרט וכלל שהפרט הוא ההבדל מן הכלל והוא מלשון ופרט כרמך (ויקרא ט) : הנבל. שם כלי נגון : (מצודת ציון)
{ו}  הַשֹּׁתִים בְּמִזְרְקֵי יַיִן וְרֵאשִׁית שְׁמָנִים יִמְשָׁחוּ וְלֹא נֶחְלוּ עַל שֵׁבֶר יוֹסֵף: 
 רש"י  השותים במזרקי יין. יש מרבותינו שאומרים במסכת שבת שהיו זורקין כוסותיהן זה לזה וי''מ על שם כלי שהיו לו שתי פיות והוא ארוך ושותה זה מכאן וזה מכאן הוא נזרק מפיו אל פיו: וראשית שמנים. מובחר שבשמנים והוא אפרסמון: ולא נחלו. לשון חולי: על שבר יוסף. ששמעו מפי הנביאים שעתיד לבא עליהם: (רש"י)
 מצודת דוד  במזרקי יין. לא שתו בכוסות כ''א במזרקים בני מדה מרובה : וראשית. במיטב השמנים ישמחו בשרם להתענג : ולא נחלו. אינם חולים בכאב הלב להצטער על השבר המיועד לבוא על יוסף ונקראו כל ישראל ע''ש יוסף לפי שהוא כלכלם במצרים : (מצודת דוד)
 מצודת ציון  במזרקי. אגן גדול כמו מזרק אחד כסף (במדבר ז) : וראשית. ענין מיטב ומבחר : ימשחו. מל' משיחה וסיכה : נחלו. מל' חולי : (מצודת ציון)
{ז}  לָכֵן עַתָּה יִגְלוּ בְּרֹאשׁ גֹּלִים וְסָר מִרְזַח סְרוּחִים: 
 רש"י  וסר מרזח סרוחים. ויבטלון משתאות המגודלים וגסי הרוח מרזחות לשון משתאות בסיפרי בפרשת וישב ישראל בשיטים מצאתי וחזרו לעשות להם מרזחים והיו קוראים להם ואוכלים: (רש"י)
 מצודת דוד  לכן. הואיל וכן עשו לכן עתה בזמן קרוב יגלו בראש גולים ר''ל במבחר הגולים בבזיון רב (וכי כמו בדברים טובים יאמר לשון ראש ומבחר על הטוב שבכולן כן בדברים רעים יאמר לשון ראש ומבחר על הרע שבכולן) : וסר מרזח סרוחים. אז יסיר מהם המשתאות הגדולות העודפות מהשיעור הראוי, או אז יסור אליהם אבלות גדולות ועודפות בשיעור : (מצודת דוד)
 מצודת ציון  בראש. ענין מובחר : וסר. מל' הסרה : מרזח. כן יקראו המשתאות ובספרי בפרשת וישב ישראל בשטים יש וחזרו לעשות מרזחים והיו קוראים להם ואוכלים, או הוא ענין אבל וכן אל תבוא בית מרזח (ירמיה טו) וארז''ל בית אבל : סרוחים. ענין עודף ויתרון : (מצודת ציון)
{ח}  נִשְׁבַּע אֲדֹנָי יְהוִה בְּנַפְשׁוֹ נְאֻם יְהוָה אֱלֹהֵי צְבָאוֹת מְתָאֵב אָנֹכִי אֶת גְּאוֹן יַעֲקֹב וְאַרְמְנֹתָיו שָׂנֵאתִי וְהִסְגַּרְתִּי עִיר וּמְלֹאָהּ: 
 רש"י  בנפשו. מדעת וכוונה: מתאב. כמו מתעב וכן תירגם יונתן מנבל אנא ית בית מקדש' רבותיה דיעקב שהמקדש נקרא גאון עוזם שנאמר הנני מחלל את מקדשי גאון עוזכם (יחזקאל כד): עיר ומלואה. ירושלים ויושביה: (רש"י)
 מצודת דוד  בנפשו. ר''ל בעצמו : מתאב. באמת אני אוהב את גאון יעקב זה בה''מ כמ''ש את גאון יעקב אשר אהב סלה (תהלים מז) : וארמנותיו. אבל ארמנות יעקב מקום שמתענגים שם אותם שנאתי ולכן אמסר ביד האויב העיר והדברים הממלאים את העיר וגם בה''מ בכללם עם כי אהובה לי הואיל ותחרב העיר מה לי בבהמ''ק : (מצודת דוד)
 מצודת ציון  מתאב. ענין תאוה כמו תאבתי לישועתך (תהלים קי''ט) : גאון. כן יקרא בה''מ וכן וצבי עדיו לגאון שמהו (יחזקאל ז') : והסגרתי. ענין מסירה כמו להסגיר לאדום (לעיל א) : (מצודת ציון)
{ט}  וְהָיָה אִם יִוָּתְרוּ עֲשָׂרָה אֲנָשִׁים בְּבַיִת אֶחָד וָמֵתוּ: 
 רש"י  אם יותרו. מן הדבר והחרב: בבית אחד ומתו. שישרפו האויבים את הבית עליהם בלכדם את העיר: (רש"י)
 מצודת דוד  אם יותרו. כי יחביאו עצמם שם מפני האויב : ומתו. כי האויב ישרוף הבתים וימותו כולם ולא ישאר אחד : (מצודת דוד)
 מצודת ציון  יותרו. מל' נותר : (מצודת ציון)
{י}  וּנְשָׂאוֹ דּוֹדוֹ וּמְסָרְפוֹ לְהוֹצִיא עֲצָמִים מִן הַבַּיִת וְאָמַר לַאֲשֶׁר בְּיַרְכְּתֵי הַבַּיִת הַעוֹד עִמָּךְ וְאָמַר אָפֶס וְאָמַר הָס כִּי לֹא לְהַזְכִּיר בְּשֵׁם יְהוָה: (ס) 
 רש"י  ונשאו דודו ומסרפו. קרובו ואוהבו המציל את עצמותיו מן השריפה כן תרגום יונתן ויטיליניה קריביה מיקידא: ואמר. המוציא מן השריפה לאשר בירכתי הבית לחבירו שהלך לבדוק בתוך הבית: העוד עמך. אדם חי זולתך שנמלט מן החבואים: ואמר אפס. אין חי אלא מתים ואמר זה אליו הס את הפגרים ואמר הס השלך וסלק הכל כי זאת להם על אשר לא רצו להזכיר בשם ה' כן ת''י: (רש"י)
 מצודת דוד  ונשאו. את כל אחד ישא דודו ומסרפו להוציא העצמים מן הבית לבל ישרפו גם הם עם הבשר : ואומר. הנושא הזה יאמר לאשר הוא בסוף הבית המחפש אחר עצמות כמוהו : העוד עמך. אם יש עוד מה עמך מן העצמות להוציאם מן השרפה : ואמר אפס. ר''ל וזה ישיב כמתרעם כבר נשרפו גם העצמות וכלה הכל : ואמר הס. ויחזיר זה ויאמר לו שתוק ואל תהרהר אחר מדת הדין כי אלו הנשרפים לא אבו להזכיר בשם ה' כ''א הזכירו בשם הבעל וראויים הם לזה הגמול : (מצודת דוד)
 מצודת ציון  ונשאו. מל' משא וסבל : דודו. הוא אחי האב : ומסרפו. הוא אחי האם, או ומסרפו הוא כמו ומשרפו בשי''ן כי זסשר''ץ מתחלף ור''ל אוהבו המציל עצמותיו מן השריפה : בירכתי. בסוף : אפס. ענין כליון כמו אפס כסף (בראשית מ''ז) : הס. ענין שתיקה כמו ויהס כלב (במדבר י''ג) : (מצודת ציון)
{יא}  כִּי הִנֵּה יְהוָה מְצַוֶּה וְהִכָּה הַבַּיִת הַגָּדוֹל רְסִיסִים וְהַבַּיִת הַקָּטֹן בְּקִעִים: 
 רש"י  רסיסים. שיהא מרוסס לבקיעות דקות: בקיעים. גדולים מרסיסים לפי חשיבותו תהי מכתו כן תרגום יונתן וימחי מלכו רבא מחא תקיפא ומלכו זעירא מחא חלשא: (רש"י)
 מצודת דוד  והכה. מי שיצוה לו הוא האויב : הבית הגדול. על מלכות אפרים יאמר שהיא גדולה ממלכות יהודה כי בהם יש עשרת שבטים : רסיסים. לבקעיות מרובות ותכופות שאין לתקנם כי אם לאחר זמן רב ר''ל שהם לא ישובו לארצם עד הגאולה העתידה : והבית הקטן. על מלכות יהודה יאמר שהיא קטנה ממלכות אפרים : בקיעים. לבקעים יחידים שאפשר לתקנם מהר ר''ל שהם ישובו לארצם בזמן בית השני : (מצודת דוד)
 מצודת ציון  רסיסים. ענין רציצה וכתיתה כי ומעוך וכתות (ויקרא כ''ב) ת''א ודמריס ודרסיס ובדרז''ל ואם היה עב או מרוסס (שבת פ') : (מצודת ציון)
{יב}  הַיְרֻצוּן בַּסֶּלַע סוּסִים אִם יַחֲרוֹשׁ בַּבְּקָרִים כִּי הֲפַכְתֶּם לְרֹאשׁ מִשְׁפָּט וּפְרִי צְדָקָה לְלַעֲנָה: 
 רש"י  הירוצון בסלע סוסים. כלום יעמדו במרוצתם בשנותם סדורו של עולם: אם יחרוש. אדם: בבקרים. בסלע שאתם סבורים לשנות דרך הטובה ותתקיימו ותצליחו: (רש"י)
 מצודת דוד  הירוצון. וכי אפשר לסוסים לרוץ במקום הסלע כי הלא יהלמו וישברו עקבותם וכן האם אפשר שיחרוש אדם בסלע עם הבקרים הלא בזה יאבד ויפסיד את הבקרים ר''ל וכי אפשר לשנות דבר הראוי הלא המשנה לא ירויח כ''א יפסיד : כי הפכתם. כאומר הלא כן מעשיכם לשנות דבר הראוי כי משפט התורה הפכתם לראש המר ר''ל לקחתם תמורתו חוק העכו''ם : ופרי צדקה. ר''ל מצות התורה הפכתם לקחת תמורת' את הלענה הוא עבודת הפסל וכפל הדבר במ''ש וכאומר הואיל ושניתם דבר הראוי לכן יגיע לכם ההפסד : (מצודת דוד)
 מצודת ציון  הירוצון. מל' ריצה ורדיפה : לראש. ללענה. מיני עשבים מרים כמו פורה ראש ולענה (דברים כ''ט) : (מצודת ציון)
{יג}  הַשְּׂמֵחִים לְלֹא דָבָר הָאֹמְרִים הֲלוֹא בְחָזְקֵנוּ לָקַחְנוּ לָנוּ קַרְנָיִם: 
 רש"י  ללא דבר. על גדולתם ועושרם שאינו כלום שלא יתקיים: קרנים. חוזק וגבורה לנגח בקרנים עניים ואביונים: (רש"י)
 מצודת דוד  השמחים. הם שמחים על לא דבר ר''ל שמחים על הצלחתם שלא תתקיים לזמן מרובה : האומרים. הם אומרים בחוזק ידינו לקחנו לנו אומץ וחוזק וכאומר אבל לא כן הוא כי הכל בהשגחה : (מצודת דוד)
 מצודת ציון  קרנים. ענין חוזק והוא שאול מקרני בעל חי שמתחזקין בהם : (מצודת ציון)
{יד}  כִּי הִנְנִי מֵקִים עֲלֵיכֶם בֵּית יִשְׂרָאֵל נְאֻם יְהוָה אֱלֹהֵי הַצְּבָאוֹת גּוֹי וְלָחֲצוּ אֶתְכֶם מִלְּבוֹא חֲמָת עַד נַחַל הָעֲרָבָה: (פ) 
 רש"י  מלבא חמת. שהוא במקצוע צפונית מערבית של ארץ ישראל: עד נחל הערבה. נחל מצרים שהוא במקצוע דרומית מערבית: (רש"י)
 מצודת דוד  כי הגני. כי עתה שחטאתם לי הנני מעמיד עליכם אתם בית ישראל : גוי. מוסב על הנני מקים עליכם : ולחצו אתכם. העכו''ם ההם : מלבוא חמת. מן הדרך שבאים בו אל חמת שהוא בפאת הצפוני של א''י : עד נחל הערבה. שהוא בפאת הדרומי של א''י מן הקצה אל הקצה : (מצודת דוד)
 מצודת ציון  ולחצו. ענין דחק : (מצודת ציון)
עמוס פרק-ז
{א}  כֹּה הִרְאַנִי אֲדֹנָי יְהוִה וְהִנֵּה יוֹצֵר גֹּבַי בִּתְחִלַּת עֲלוֹת הַלָּקֶשׁ וְהִנֵּה לֶקֶשׁ אַחַר גִּזֵּי הַמֶּלֶךְ: 
 רש"י  כה הראני. פורענות שהיה רוצה להביא גובאי: בתחלת עלות הלקש. ל' מלקוש שהתבואה עולה בקנה שלה: והנה לקש. היה צומח אחרי גיזי המלך אחר שגזזו תבואת המלך עד שלא עלתה בקנה היו גוזזין אותה שחת להאכיל לבהמות וכן ת''י דאיתגזיזת שיחתא דמלכא ול' משנה היא קוצר לשחת ומאכיל לבהמה: (רש"י)
 מצודת דוד  כה הראני. במראה הנבואה : יוצר גובי. שבורא ארבה בתחלת צמיחת העשב המאוחר : והנה לקש. נדמה לי כאלו אחר שנגזז ונקצר העשב למאכל בהמות המלך הצמיחה וגדלה הלקש הוא עשב המאוחר : (מצודת דוד)
 מצודת ציון  יוצר. בורא : גובי. ארבה כי ויעל הארבה (שמות ט') ת''א גובא, וכן כגוב גובי (נחום ג') : הלקש. כן יקרא העשב המאוחר כמו שנקרא מטר המאוחר בשם מלקוש : גזי. מל' גזיזה וקצירה : (מצודת ציון)
{ב}  וְהָיָה אִם כִּלָּה לֶאֱכוֹל אֶת עֵשֶׂב הָאָרֶץ וָאֹמַר אֲדֹנָי יְהוִה סְלַח נָא מִי יָקוּם יַעֲקֹב כִּי קָטֹן הוּא: 
 רש"י  והיה אם כלה. כאשר כלה לאכול: את עשב הארץ. באותה שדה: ואמר אדני ה' סלח נא. ואל תשחת הארץ: מי יקום יעקב. מאן יקום ויבעי על חטאיהון: כי קטן. ארי מטלטלין: (רש"י)
 מצודת דוד  והיה אם כלה לאכול. כי ראה במראה הנבואה כאלו הארבה אכל כל העשב וכאשר כלה לאכול את הכל הבין אז שהמקום מייעד להביא הארבה לכלות הכל : ואמר. אמרתי בתפלה לה' סלח נא עון ישראל ולא תענשם בהבאת הארבה כי מי יקום את יעקב לעמוד על עמדו לכלכלו ברעב כי הוא קטן ואין בו כח ויכולת לכלכל את עצמו למצוא די ספוקו וכל העכו''ם שונאים אותו ולא יאבו לכלכלו וימות א''כ ברעב : (מצודת דוד)
{ג}  נִחַם יְהוָה עַל זֹאת לֹא תִהְיֶה אָמַר יְהוָה: 
 רש"י  נחם ה' על זאת. נתרצה בתפלתו ונעתר לי: (רש"י)
 מצודת דוד  נחם ה'. והנה נתחרט ה' על הגזירה הזאת ואמר שלא תהיה עוד : (מצודת דוד)
 מצודת ציון  נחם. ענין הפוך מחשבה : (מצודת ציון)
{ד}  כֹּה הִרְאַנִי אֲדֹנָי יְהוִה וְהִנֵּה קֹרֵא לָרִב בָּאֵשׁ אֲדֹנָי יְהוִה וַתֹּאכַל אֶת תְּהוֹם רַבָּה וְאָכְלָה אֶת הַחֵלֶק: 
 רש"י  הראני. עוד פורענות להביא עליכם: והנה קורא. את פמליא שלו: לריב. אתכם בפורענות דליקת אש: החלק. חלקת השדה: (רש"י)
 מצודת דוד  קורא לריב באש וגו'. ה' היה קורא למלאכי מרום שהם יריבו עם ישראל בהבאת אש ר''ל להביא עליהם חום רב שורף כאש : ותאכל. נדמה לי כאלו שרפה והובישה את מי התהום וכאלו שרפה את צמח קבוצת השדות : (מצודת דוד)
 מצודת ציון  תהום. עומק המים : רבה. גדולה בעומק : החלק. כן יקרא השדה וכן חלקה אחת תמטר (לעיל ד') : (מצודת ציון)
{ה}  וָאֹמַר אֲדֹנָי יְהוִה חֲדַל נָא מִי יָקוּם יַעֲקֹב כִּי קָטֹן הוּא: 
 מצודת דוד  חדל נא. מנע נא את הגזירה ההיא כי מי יקום את יעקב לעמוד על עמדו לכלכלו ברעב כי הוא קטן ואין בו יכולת לכלכל עצמו : (מצודת דוד)
 מצודת ציון  חדל. ענין מניעה : (מצודת ציון)
{ו}  נִחַם יְהוָה עַל זֹאת גַּם הִיא לֹא תִהְיֶה אָמַר אֲדֹנָי יְהוִה: (פ) 
 מצודת דוד  גם היא. גם הגזרה ההיא לא תהיה : (מצודת דוד)
{ז}  כֹּה הִרְאַנִי וְהִנֵּה אֲדֹנָי נִצָּב עַל חוֹמַת אֲנָךְ וּבְיָדוֹ אֲנָךְ: 
 רש"י  על חומת אנך. על שורא דדינא וכן פתר דונש, אנך ל' ערבי חוט קו המשקולת העופרת אשר בה יביט בונה החומה ליישר הדימוס אף כאן הוא לשון קו משקולת משפט: (רש"י)
 מצודת דוד  חומת אנך. על החומה שבונין אותה בקו המשקולת : ובידו. ביד המקום היה קו המשקולת : (מצודת דוד)
 מצודת ציון  אנך. כן יקרא קו הבנין ובו משקולת הבדיל וע''י מיישר הבנאי בנין החומה ואנך הוא בדיל בל' ערבי : (מצודת ציון)
{ח}  וַיֹּאמֶר יְהוָה אֵלַי מָה אַתָּה רֹאֶה עָמוֹס וָאֹמַר אֲנָךְ וַיֹּאמֶר אֲדֹנָי הִנְנִי שָׂם אֲנָךְ בְּקֶרֶב עַמִּי יִשְׂרָאֵל לֹא אוֹסִיף עוֹד עֲבוֹר לוֹ: 
 רש"י  הנני שם אנך. הנני שופט אותם בקו שורת הדין: עבור לו. להמתין להם על פשעיהם: (רש"י)
 מצודת דוד  מה אתה רואה. לא שאל לו על המראות הראשונות לפי שהיו מבוארים מעצמם ולא הוצרך לבארו אבל במראה ההיא הוצרך לבארו לכן שאלו : שם אנך וגו'. ר''ל אשפוט אותם בקו משקולת של שורת הדין כפי הגמול ולא אוסיף עוד לעבור על פשעם למחול אותם : (מצודת דוד)
 מצודת ציון  עבור. מל' העברה : (מצודת ציון)
{ט}  וְנָשַׁמּוּ בָּמוֹת יִשְׂחָק וּמִקְדְּשֵׁי יִשְׂרָאֵל יֶחֱרָבוּ וְקַמְתִּי עַל בֵּית יָרָבְעָם בֶּחָרֶב: (ס) 
 רש"י  ומקדשי ישראל. הוא בית אל שנאמר כי מקדש מלך הוא: על בית ירבעם. בן יואש: (רש"י)
 מצודת דוד  ונשמו. הבמות שהעמידו לעכו''ם יהיו שוממין כי מגודל הצרות אין מי יבוא אליהם : ומקדשי. הארמונות החזקות של ישראל יהיו לחרבה : וקמתי. אקום על בית ירבעם להפרע ממנו בחרב ועל זכריה בנו יאמר שהרגו שלום בן יבש כמ''ש (במ''ב) : (מצודת דוד)
 מצודת ציון  ונשמו. מל' שממון : במות. מלשון במה ומזבח : ישחק. כמו יצחק ויתכן שאמר ישחק לרמז שהבמות יהיו לשחוק וללעג : ומקדשי. ענין ארמון משגב וכן למטה מקדש מלך הוא וכמו והיה למקדש (ישעיה ח') : יחרבו. מל' חורבן : (מצודת ציון)
{י}  וַיִּשְׁלַח אֲמַצְיָה כֹּהֵן בֵּית אֵל אֶל יָרָבְעָם מֶלֶךְ יִשְׂרָאֵל לֵאמֹר קָשַׁר עָלֶיךָ עָמוֹס בְּקֶרֶב בֵּית יִשְׂרָאֵל לֹא תוּכַל הָאָרֶץ לְהָכִיל אֶת כָּל דְּבָרָיו: 
 רש"י  כהן בית אל. כומר לע''ז שלו: (רש"י)
 מצודת דוד  קשר עליך עמוס. ר''ל מדבר דברים המביאים קשר למרוד בך ולהרגך כי כשישמעו שונאיו שהנביא מייעד עליו החרב יתעוררו להרגו בדבר ה' : בקרב בית ישראל. ר''ל בפרסום רב במעמד כולם : לא תוכל הארץ. עם הארץ לא תוכל לסבול את כל דבריו מה שמאיים בשממון וחורבן כאומר הואיל וגם נפש העם מרה עליו א''כ תוכל לעשות בו משפט חרוץ כי גם יד העם יהיה עמך : (מצודת דוד)
 מצודת ציון  כהן. ר''ל כהן הבעל וכומר לעכו''ם : קשר. ענין אגודת מרד כמו ויהי הקשר אמיץ (ש''ב טז) : להכיל. לסבול כמו נלאיתי הכיל (ירמי' ו') : (מצודת ציון)
{יא}  כִּי כֹה אָמַר עָמוֹס בַּחֶרֶב יָמוּת יָרָבְעָם וְיִשְׂרָאֵל גָּלֹה יִגְלֶה מֵעַל אַדְמָתוֹ: (ס) 
 רש"י  בחרב ימות ירבעם. והוא לא אמר כן אלא וקמתי על בית ירבעם והוא בנו זכריה שהרגו שלום בן יבש (מלכים ב טו): (רש"י)
 מצודת דוד  בחרב ימות ירבעם. באמת כחש לו כי הוא אמר על בית ירבעם והוא זכריה בנו : וישראל גלה יגלה. גם בזה כחש כי לא אמר כן עד לבסוף : (מצודת דוד)
{יב}  וַיֹּאמֶר אֲמַצְיָה אֶל עָמוֹס חֹזֶה לֵךְ בְּרַח לְךָ אֶל אֶרֶץ יְהוּדָה וֶאֱכָל שָׁם לֶחֶם וְשָׁם תִּנָּבֵא: 
 רש"י  חוזה. אתה שמתנבא עתידות: לך ברח לך אל ארץ יהודה. ששם מקדשו של הקב''ה שאתה מתנבא בשמו: ואכל שם לחם. לשון בזיון אמר לו שם יתנו לך פתיתי לחם בשכר שתתנבא להם: (רש"י)
 מצודת דוד  חוזה. ר''ל אתה הוא חוזה מה תעשה פה ברח לך אל ארץ יהודה כי שם מקדש ה' מקום הנבואה : ואכל שם לחם. שם יפרנסו אותך : ושם תנבא. ר''ל שם תקבל שכר על הנבואה שאתה מתנבא רעה על מלכות אפרים כי לאויבים המה לו : (מצודת דוד)
 מצודת ציון  חוזה. רואה ונביא : (מצודת ציון)
{יג}  וּבֵית אֵל לֹא תוֹסִיף עוֹד לְהִנָּבֵא כִּי מִקְדַּשׁ מֶלֶךְ הוּא וּבֵית מַמְלָכָה הוּא: 
 רש"י  ובית אל לא תוסיף עוד להנבא. שאין מזכירין כאן אלא שם ע''ז: (רש"י)
 מצודת דוד  ובית אל. אבל בבית אל לא תוסיף עוד להנבא כזאת כי פה הוא ארמון מלך הארץ ההיא ופן אנשיו ימיתוך בשמעם שאתה מתנבא כזאת : ובית ממלכה הוא. ר''ל הממלכה מוחזקת ביד המלך מכמה דורות וידו תקיפה להכותך נפש : (מצודת דוד)
 מצודת ציון  מקדש. ארמון משגב : (מצודת ציון)
{יד}  וַיַּעַן עָמוֹס וַיֹּאמֶר אֶל אֲמַצְיָה לֹא נָבִיא אָנֹכִי וְלֹא בֶן נָבִיא אָנֹכִי כִּי בוֹקֵר אָנֹכִי וּבוֹלֵס שִׁקְמִים: 
 רש"י  לא נביא אנכי. איני מנביאי שקר שלכם הנוטלים שכרם להנבא איני צריך לכל זאת ולא נהגתי כך אני שאני עשיר ובעל מקנה ונכסים כמו שת''י ארי מרי גיתי אנא ושקמין אית לי בשפלתא: בוקר אנכי. רועה בקר: ובולס שקמים. מחפש בשקמים לראו' איזה עתו לקוץ כדי להוסיף ענפים ואיזה ראוי לקורות שכן דרך שקוצצין בתולות השקמה ובולס כמו ובולש אלא שעמוס מגמגם בלשונו שכך אמרו למה נקרא שמו עמוס שהיה עמוס בלשונו וישראל קוראים אותו פסילוס כדאיתא בפסיקתא: (רש"י)
 מצודת דוד  לא נביא אנכי. ר''ל אני לא הכנתי עצמי לנבואה ולא נתעסקתי בלמודה לשתחשוב שאני מקבל שכר על הנבואה ובעבור השכר הכנתי עצמי לה : ולא בן נביא אנכי. וכאומר ולא ראיתי ג''כ מאבי קבלת שכר נבואה והוא ענין מליצה והרחבה : כי בוקר אנכי. אני בעל בקר ואינני צריך לשכר ואני כל היום מערבב שקמים עם דברים אחרים למאכל הבקרים ואין אני עוסק בהכנת הנבואה ולמודה : (מצודת דוד)
 מצודת ציון  בוקר. מל' בקר : ובולס. ענין בלילה וערבוב ובדרז''ל שכן עני אוכל פתו מעיסה בלוסה (שבת עו) : שקמים. שם מין ממיני התאנים וכן ושקמותם בחנמל (תהלים ע''ח) : (מצודת ציון)
{טו}  וַיִּקָּחֵנִי יְהוָה מֵאַחֲרֵי הַצֹּאן וַיֹּאמֶר אֵלַי יְהוָה לֵךְ הִנָּבֵא אֶל עַמִּי יִשְׂרָאֵל: 
 מצודת דוד  ויקחני ה'. אבל מבלי הכנה לקחני ה' ממה שהייתי הולך אחר הצאן לרעות אותם וצוה אותי ללכת ולנבאות : (מצודת דוד)
{טז}  וְעַתָּה שְׁמַע דְּבַר יְהוָה אַתָּה אֹמֵר לֹא תִנָּבֵא עַל יִשְׂרָאֵל וְלֹא תַטִּיף עַל בֵּית יִשְׂחָק: 
 רש"י  ולא תטיף. ל' נבואה הוא והרבה יש במקרא הטף אל דרום (יחזקאל כ''א): (רש"י)
 מצודת דוד  ועתה. כאומר הואיל ואין לי צורך אל שכר הנבואה עתה שמע דבר ה' עם כי אין מקום לקבל ממך שכר על הנבואה ההיא : (מצודת דוד)
 מצודת ציון  תטיף. הוא מל' נטיפה והזלה ומושאל מענין הדבור וכן הטף אל דרום (יחזקאל כ''א) : (מצודת ציון)
{יז}  לָכֵן כֹּה אָמַר יְהוָה אִשְׁתְּךָ בָּעִיר תִּזְנֶה וּבָנֶיךָ וּבְנֹתֶיךָ בַּחֶרֶב יִפֹּלוּ וְאַדְמָתְךָ בַּחֶבֶל תְּחֻלָּק וְאַתָּה עַל אֲדָמָה טְמֵאָה תָּמוּת וְיִשְׂרָאֵל גָּלֹה יִגְלֶה מֵעַל אַדְמָתוֹ: (פ) 
 מצודת דוד  בעיר תזנה. אשר חזקתה ברצון משא''כ בשדה : בחבל תחולק. בקו המדה תחולק בין העכו''ם : על אדמה וגו'. בארץ העכו''ם : וישראל וגו'. ר''ל כמו שכחשת לדבר בשמי הנה באמת כן יהיה וכן יקום : (מצודת דוד)
 מצודת ציון  בחבל. קו המדה : (מצודת ציון)
עמוס פרק-ח
{א}  כֹּה הִרְאַנִי אֲדֹנָי יְהוִה וְהִנֵּה כְּלוּב קָיִץ: 
 רש"י  כלוב קיץ. סל מלא סופי תאנים שאינם טובות: (רש"י)
 מצודת דוד  כלוב קיץ. סל מלא פירות הקיץ : (מצודת דוד)
 מצודת ציון  כלוב. הוא כעין סל וכן ככלוב מלא עוף (ירמיה ה') : קיץ. ר''ל פירות המייבשים בימות הקיץ וכן והלחם והקיץ (ש''ב ט''ז) : (מצודת ציון)
{ב}  וַיֹּאמֶר מָה אַתָּה רֹאֶה עָמוֹס וָאֹמַר כְּלוּב קָיִץ וַיֹּאמֶר יְהוָה אֵלַי בָּא הַקֵּץ אֶל עַמִּי יִשְׂרָאֵל לֹא אוֹסִיף עוֹד עֲבוֹר לוֹ: 
 מצודת דוד  בא הקץ. ר''ל המראה מרמז שבא הקץ והסוף על עמי ישראל כי קיץ ראית וקץ בא שהוא לשון הנופל על לשון : עבור לו. לעבור ולמחול לו על פשעיו : (מצודת דוד)
{ג}  וְהֵילִילוּ שִׁירוֹת הֵיכָל בַּיּוֹם הַהוּא נְאֻם אֲדֹנָי יְהוִה רַב הַפֶּגֶר בְּכָל מָקוֹם הִשְׁלִיךְ הָס: (פ) 
 רש"י  שירות היכל. שהם משוררים בתוך היכלי הם במשתאותיהם: רב הפגר. סגי פגרי קטולין: בכל מקום השליך הס. בכל אתר יימר רמי וסליק השליכו מכאן (בס''א הסירו מכאן) הפגרים האלה: (רש"י)
 מצודת דוד  והילילו. יהפכו ליללה השירות והזמירות שהיו מזמרים בהיכליהם במקום השירות יילילו : רב הפגר. אז ירבו פגרי הרוגים ובכל מקום אשר השליך המשליך את הפגרים הרבים ההם יהיה שתיקה ודמימות קול כי הרואים לא יצעקו ולא ירימו קול למען לא ירך לב העם : (מצודת דוד)
 מצודת ציון  והילילו. מל' יללה : שירות. מל' שיר וזמר : הפגר. כן יקרא גוף המת כמו וכובד פגר (נחום ג') : הס. ענין שתיקה כמו ואמר הס (לעיל ו) : (מצודת ציון)
{ד}  שִׁמְעוּ זֹאת הַשֹּׁאֲפִים אֶבְיוֹן וְלַשְׁבִּית (ענוי) עֲנִיֵּי אָרֶץ: 
 רש"י  השואפים. הבולעים אביון: ולשבית. כמו ולהשבית ודוגמא לשמיד מעוזניה (ישעיה כג) ללכת לגיד ביזרעאל (מלכים ב ט): (רש"י)
 מצודת דוד  השואפים אביון. אתם הבולעים את האביון ועוסקים להשבית מן העולם עניי ארץ : (מצודת דוד)
 מצודת ציון  השואפים. ענין בליעה וההמשכה אל הפה כמו שאפני אנוש (תהלים נ''ו) : ולשבית. כמו ולהשבית וכן ללכת לגיד (מ''ב ט') ומשפטו להגיד ולהשבית הוא ענין בטול ומניעה כמו שבת נוגש (ישעיה י''ד) : (מצודת ציון)
{ה}  לֵאמֹר מָתַי יַעֲבֹר הַחֹדֶשׁ וְנַשְׁבִּירָה שֶּׁבֶר וְהַשַּׁבָּת וְנִפְתְּחָה בָּר לְהַקְטִין אֵיפָה וּלְהַגְדִּיל שֶׁקֶל וּלְעַוֵּת מֹאזְנֵי מִרְמָה: 
 רש"י  מתי יעבור החדש. זו היא השאיפה מצפים עת תייקר התבואה וימכרו לעניים ברבית ויטלו שדותיהם, יעבור החדש ת''י מתי תתעבר השנה ויבא חדש העיבור ול' העברה הוא כמו (ירמיה מו) העביר המועד ולפי שדוחין את הקרבת העומר והשנה נמשכת והישן מתייקר: והשבת ונפתחה בר. מתי תבוא השמיטה ותייקר התבואה ונפתח אוצרות בר שלנו: להקטין איפה. למכור במדה קטנה ואת כספינו נקבל בשקל גדול: (רש"י)
 מצודת דוד  לאמר. שהמה אומרים מתי יעבור החודש ר''ל החודש הידוע של הקציר כי בימי הקציר מוצאין העניים לאכול מהלקט והשכח' והפאה ואינם קונים תבואה למאכלם : ונשבירה שבר. כשיעבור החדש לא ימצאו מה לאכול ואז נמכור להם התבואה כפי אות נפשינו : והשבת. מלת מתי יעבור משמשת בשתים כאלו אמר מתי יעבור השבת הוא שנת השמיטה כי אז מתפרנסי' העניים מתבואת הארץ מן המופקר ואינם קונים תבואה למאכלם : ונפתחה בר. כשיעבור השבת אז נפתח אוצרות התבואה : להקטין איפה. ר''ל לא נמכר באמת ובמשפט כ''א נעסוק לרמותם להקטין מדת האיפה ולהגדיל משקל השקל לעות עוד כף המאזנים לעשות מרמה להכריע למטה את הכף שבו אבן המשקל למען יהא נראה שהכסף חסר הרבה : מאזני מרמה. לפי שמאזני משקל שלהם היו עשויות באופן שיכולים להכריע את הכף למה שהם רוצים לכן קראם מאזני מרמה : (מצודת דוד)
 מצודת ציון  ונשבירה. מוכר התבואה נקרא משביר כמו המשביר לכל עם הארץ (בראשית מ''ב) שבר כן תקרא התבואה וכן נאמר שבר רעבון בתיכם (שם מ''ג) וזהו לפי ששוברת הרעב על דרך ישברו פראים צמאם (תהלים ק''ד) : והשבת. כן תקרא שנת השמטה כמ''ש ובשנה השביעית שבת וגו' (ויקרא כ''ה) : בר. תבואה כמו לשבור בר (בראשית מ''ב) : איפה. שם מדה בת ג' סאים : ולעות. ענין עקום ודבר שאינו ראוי והוא מל' עון : (מצודת ציון)
{ו}  לִקְנוֹת בַּכֶּסֶף דַּלִּים וְאֶבְיוֹן בַּעֲבוּר נַעֲלָיִם וּמַפַּל בַּר נַשְׁבִּיר: 
 רש"י  בעבור נעלים. בדיל דיחסנון: ומפל בר נשביר. ומהממת עיבורא נזבין, את הפסולת שנפל מן החטים בנפה נמכור ביוקר לעניים: (רש"י)
 מצודת דוד  לקנות בכסף דלים. ר''ל נקח מהם כל כספם ברמיה עד שלא ישאר מאומה בידם ונקנה אותם בכסף לעשות עמהם עבודה : בעבור נעלים. ר''ל נקנה אותה בדבר מועט בעבור זוג מנעלים : ומפל בר נשביר. עוד היו אומרים לא נמכור להם תבואה נקיה אלא נערב בה הפסולת שמפילין מן התבואה בשעה שמרקדין אותה בנפה וכברה והם בע''כ יקנו עם הפסולת : (מצודת דוד)
 מצודת ציון  נעלים. מנעלי הרגל : ומפל. מל' הפלה : (מצודת ציון)
{ז}  נִשְׁבַּע יְהוָה בִּגְאוֹן יַעֲקֹב אִם אֶשְׁכַּח לָנֶצַח כָּל מַעֲשֵׂיהֶם: 
 מצודת דוד  בגאון יעקב. בה''מ יקרא כן כמ''ש וצבי עדיו לגאון שמהו (יחזקאל ז) : (מצודת דוד)
{ח}  הַעַל זֹאת לֹא תִרְגַּז הָאָרֶץ וְאָבַל כָּל יוֹשֵׁב בָּהּ וְעָלְתָה כָאֹר כֻּלָּהּ וְנִגְרְשָׁה (ונשקה) וְנִשְׁקְעָה כִּיאוֹר מִצְרָיִם: (פ) 
 רש"י  העל זאת לא תרגז הארץ. וכי אין עון זה כדאי שתחרב עליו הארץ: ועלתה כאור כלה. ובמקום אחר הוא אומר ועלתה כיאור כלה (לקמן ט), וי''ת שניהם בשוה ויסק עלה מלך במשריתי' דסגיאין כמו נהרא ויחפינין כולה וקשה בעיני לפרש כאור כמו כיאור ויש לפרש כמו (איוב לז) יפיץ ענן אורו על כפים כסה אור (שם לו) ועלתה כענן גשם כולה אפילה וחשיכה: ונגרשה ונשקעה כיאור מצרים. נילוס עולה אחת למ' שנה ומשקה את הארץ וכשהוא עולה מעלה רפש וטיט על שפתו וכשחוזר מהשקות חוזר על גדותיו ומימיו מצטללין והוא קרוי שיקוע שהטיט העוכר את מימיו נשקע ונגרש כמו (ישעיה כז) ויגרשו מימיו רפש וטיט אף הארץ תקיא רשעים שבתוכה ואחר כך תנוח: (רש"י)
 מצודת דוד  העל זאת. וכי על מעשה כזאת לא תרעד הארץ ולא תשחת כל היושבים בה : ועלתה כאור. ר''ל דין הוא שתעלה המים על כלה כמו היאור המכסה כל הארץ בצאתו להשקות השדות : ונגרשה, ונשקעה. המים השוטפים יגרשו רפש וטיט ואח''ז יהיה נשקע הרפש והטיט לרדת אל קרקעית המים כמו יאור מצרים שבעת שמתגבר ועולה מעלה רפש וטיט ואח''ז שוקטים למטה ר''ל מהדין להשמיד הרשעים מן הארץ ואח''ז תהיה ההרוחה : (מצודת דוד)
 מצודת ציון  תרגז. ענין תנועת הרעדה : ואבל. ענין השחתה כמו אבלה אדמה (יואל א') : כאור. כמו כיאור הוא הנילוס ונפלה היו''ד : ונגרשה. מל' גרושין ותנודה. ונשקעה. ענין נפילת הדבר בעומק כמו אז אשקיע מימיהם (יחזקאל לב) : (מצודת ציון)
{ט}  וְהָיָה בַּיּוֹם הַהוּא נְאֻם אֲדֹנָי יְהוִה וְהֵבֵאתִי הַשֶּׁמֶשׁ בַּצָּהֳרָיִם וְהַחֲשַׁכְתִּי לָאָרֶץ בְּיוֹם אוֹר: 
 רש"י  והבאתי השמש בצהרים. כשיהא להם שלום גדול תבא מפלה פתאום ואמרו רבותינו (מ''ק כה) זה יומו של יאשיהו שמת בחרב של שלום כמו שאמרו רבותינו (תענית כב) אין לך חרב של שלום יותר מפרעה נכה שאמר לו ליאשיה (ד''ה ב ל''ה) מה לי ולך לא עליך אתה היום לא עליך אני בא היום כי אם לעבור דרך ארצך אל בית מלחמתי וגו': השמש. מלכות בית דוד נמשלה כשמש שנא' (תהלים פט) וכסאו כשמש נגדי: (רש"י)
 מצודת דוד  והבאתי. אשקיע את השמש בעת צהרים בזמן תקפה ר''ל בעת ישבו בהשקט ושאנן תבוא הצרה פתאום : והחשכתי. אביא חושך על הארץ ביום שיש בו אור רב והוא כפל ענין במ''ש : (מצודת דוד)
 מצודת ציון  והבאתי. ענין שקיעה כמו ובא השמש וטהר (ויקרא כ''ב) : בצהרים. הוא חצי היום : (מצודת ציון)
{י}  וְהָפַכְתִּי חַגֵּיכֶם לְאֵבֶל וְכָל שִׁירֵיכֶם לְקִינָה וְהַעֲלֵיתִי עַל כָּל מָתְנַיִם שָׂק וְעַל כָּל רֹאשׁ קָרְחָה וְשַׂמְתִּיהָ כְּאֵבֶל יָחִיד וְאַחֲרִיתָהּ כְּיוֹם מָר: (פ) 
 רש"י  והפכתי חגיכם לאבל. כענין שנאמר (ד''ה ב לה) וכל יהודה וירושלים מתאבלים על יאשיהו: וכל שיריכם לקינה. כענין שנאמר (שם) ויאמרו כל השרים והשרות בקינותיהם: כאבל יחיד. כאב שמתאבל על בן יחיד: (רש"י)
 מצודת דוד  והפכתי. תמורת שמחת החג יהיה אבל ותמורת השירה יהיה קינה : והעליתי. ר''ל אביא עליהם צרה עד שכולם ילבשו שק על מתניהם ויקרחו קרחה בראשם והם ענין צער ואבלות : ושמתיה. אשים עדת ישראל להיות מתאבלת כדרך האבילות שעושין על בן יחיד שמת : כיום מר. הוא יום מיתת בן יחיד וכפל הדבר במ''ש : (מצודת דוד)
 מצודת ציון  קרחה. ענין נפילה ותלישת השער כמו קרח הוא (שם יג) : (מצודת ציון)
{יא}  הִנֵּה יָמִים בָּאִים נְאֻם אֲדֹנָי יְהוִה וְהִשְׁלַחְתִּי רָעָב בָּאָרֶץ לֹא רָעָב לַלֶּחֶם וְלֹא צָמָא לַמַּיִם כִּי אִם לִשְׁמֹעַ אֵת דִּבְרֵי יְהוָה: 
 רש"י  כי אם לשמוע. שתפסוק מכם רוח הקדש: (רש"י)
 מצודת דוד  כי אם לשמוע וגו'. ר''ל יהיו תאבים אל הנבואה ולא ימצאו כי תפסק הנבואה בהיותם בגולה : (מצודת דוד)
{יב}  וְנָעוּ מִיָּם עַד יָם וּמִצָּפוֹן וְעַד מִזְרָח יְשׁוֹטְטוּ לְבַקֵּשׁ אֶת דְּבַר יְהוָה וְלֹא יִמְצָאוּ: 
 מצודת דוד  ונעו. ינועו ללכת מים הדרומי הוא ים סוף שהוא בדרומה של א''י עד הים המערבי ומגבול הצפוני עד גבול המזרחי ר''ל אפי' בא''י תפסק הנבואה : ישוטטו. ילכו אנה ואנה לבקש דברי נבואה ולא ימצאו : (מצודת דוד)
 מצודת ציון  ונעו. מלשון תנועה : ישוטטו. ענין ההליכה אנה ואנה כמו שוטטו בחוצות ירושלים (ירמיה ה') : (מצודת ציון)
{יג}  בַּיּוֹם הַהוּא תִּתְעַלַּפְנָה הַבְּתוּלֹת הַיָּפוֹת וְהַבַּחוּרִים בַּצָּמָא: 
 רש"י  תתעלפנה. תפרח רוחם כמו ויתעלף (יונה ד) וכן עצי השדה עולפו (יחזקאל לא) וכן בלשון משנה יתעלפה פשמיי''ר בלע''ז: (רש"י)
 מצודת דוד  ביום ההוא. הוא יום הפורעניו' : בצמא. בעבור הצמאון יתעלפו הבחורים והבתולות כי לא ימצאו מים לשתות כאשר ילכו בגולה : (מצודת דוד)
 מצודת ציון  תתעלפנה. ענין החלשות והעדר ההרגשה כמו בניך עלפו (ישעיה נ''א) : (מצודת ציון)
{יד}  הַנִּשְׁבָּעִים בְּאַשְׁמַת שֹׁמְרוֹן וְאָמְרוּ חֵי אֱלֹהֶיךָ דָּן וְחֵי דֶּרֶךְ בְּאֵר שָׁבַע וְנָפְלוּ וְלֹא יָקוּמוּ עוֹד: (ס) 
 רש"י  חי אלהיך דן. אחד מן העגלים שהעמיד ירבעם בדן: (רש"י)
 מצודת דוד  הנשבעים. ר''ל כי הם הנשבעים בעגל של שומרון ובשבועת' יאמרו זה לזה הריני נשבע חי אלהיך העגל העומד בדן : וחי דרך. ר''ל חי הולכי דרך באר שבע אל המזבחות שעמדו שם לעכו''ם כמ''ש ובאר שבע לא תעבורו (לעיל ה') : ונפלו. לכן יפלו ולא יקומו עוד ר''ל בזמן בית השני לא יקומו אבל בגאולה העתידה יקומו כולם יהודה ואפרים : (מצודת דוד)
 מצודת ציון  באשמת. מל' אשם וכן תקרא העכו''ם כן מאשמת עובדיה וכן תקרא פשע עש''ז כמ''ש והפשע שמה (דניאל ח) : עוד. ענין זמן רב ודוגמתו ויבך על צואריו עוד (בראשית מ''ו) : (מצודת ציון)
עמוס פרק-ט
{א}  רָאִיתִי אֶת אֲדֹנָי נִצָּב עַל הַמִּזְבֵּחַ וַיֹּאמֶר הַךְ הַכַּפְתּוֹר וְיִרְעֲשׁוּ הַסִּפִּים וּבְצַעַם בְּרֹאשׁ כֻּלָּם וְאַחֲרִיתָם בַּחֶרֶב אֶהֱרֹג לֹא יָנוּס לָהֶם נָס וְלֹא יִמָּלֵט לָהֶם פָּלִיט: 
 רש"י  נצב על המזבח. מסתלק מכרובא למדבחא דרך יציאת חוץ על מזבח הזהב שהוא בהיכל והוא מעשר מסעות שנסעה שכינה: הך הכפתור. שהוא בראש הגג: וירעשו הספים. איסקופות הבית התחתונות כך יהרג המלך וירעדו השרים: ובצעם בראש כולם. כמו ופצעם וי''ת כפתור המנורה טפי מנרתא יתקטל מלכא יאשיהו וירעשו הסיפים ויחרב ביתא ויתפגרון עזרתא: ובצעם בראש כולם. ומאני מקדשא בשביא יהכון ובצעם כמו ממונם יגלה בראש כולם: (רש"י)
 מצודת דוד  הך הכפתור. הכה את הכפתור הוא המשקוף ומהכאה ההיא ירעשו המזוזות ר''ל באבדן המלך יחרדו השרים ועל יאשיהו יאמר כי אחר שנהרג הוא הושפלה המלוכה ולא היה ביד השרים להמליך מלך מדעתם וכאשר המליכו את יהואחז הסירו מלך מצרים מן המלוכה ונתן עונש על הארץ כמ''ש במ''ב ומאז לא המליכו מלך מדעתם : ובצעם. חמדת עשרם יגלה בראש כולם כי עד שלא גלו הם בימי צדקיה הוציא נ''נ אוצרות בית ה' ואוצרות בית המלך כמ''ש במ''ב : ואחריתם. בניהם ובנותיהם אהרוג בחרב העכו''ם : לא ינוס וגו'. הרוצה להניס לא יוכל : ולא ימלט וגו'. הוא כפל ענין במ''ש : (מצודת דוד)
 מצודת ציון  הכפתור. הוא המשקוף וקראו כפתור לפי שעושין בו ציורי כפתורים העגולים כעין תפוחים וכן בכפתורים ילינו (צפניה ב) : וירעשו. ענין תנועה חזקה : הספים. הם המזוזות כמו וסף השער (יחזקאל ט) : ובצעם. חמדת עשרם כמו בצע כסף (שופטים ה) : ואחריתם. כן יקראו הבנים והבנות כמו ולא לאחריתו (דניאל י''א) : ינוס. ענין בריחה : להם. כמו מהם : ימלט. ענין השמטה : פליט. ענין שארית כמו פליט ושריד (איכה ב') : (מצודת ציון)
{ב}  אִם יַחְתְּרוּ בִשְׁאוֹל מִשָּׁם יָדִי תִקָּחֵם וְאִם יַעֲלוּ הַשָּׁמַיִם מִשָּׁם אוֹרִידֵם: 
 רש"י  אם יחתרו בשאול. אם ידמון לאיטמרא כדבשאול: ידי תקחם. במימרי ידברינון שנאיהון: ואם יעלו השמים. ואם יסקון בטורין רמין עד צית שמיא מתמן במימרי יחתונון: (רש"י)
 מצודת דוד  אם יחתרו בשאול. אם יעשו לעצמם מחתרת בשאול ר''ל בעומק הארץ להסתתר שמה הנה ידי תקחם משם למסרם ביד האויב והוא ענין מליצה ור''ל שלא יועילו לעצמם בשום תחבולה להנצל מיד העכו''ם : משם אורידם. להיות נמצאים ביד העכו''ם : (מצודת דוד)
 מצודת ציון  יחתרו. ענין חפירה בקרקע כמו חתר בחשך בתים (איוב כ''ד) : בשאול. בקבר עמוק : (מצודת ציון)
{ג}  וְאִם יֵחָבְאוּ בְּרֹאשׁ הַכַּרְמֶל מִשָּׁם אֲחַפֵּשׂ וּלְקַחְתִּים וְאִם יִסָּתְרוּ מִנֶּגֶד עֵינַי בְּקַרְקַע הַיָּם מִשָּׁם אֲצַוֶּה אֶת הַנָּחָשׁ וּנְשָׁכָם: 
 רש"י  בראש הכרמל. בריש מגדלי כרכיא: משם אחפש. מתמן אפקיד בלושין ויבלשונונון: בקרקע הים. בניסי ימא איי הים: אצוה את הנחש. י''ת עממיא דתקיפין כחויא: (רש"י)
 מצודת דוד  ואם יחבאו. ואם יסתירו עצמם בראש הר הכרמל שהיה שם מקומות מסתרים : משם אחפש. ממקום מחבואם אחפשם למצוא אותם ולקחתים למסרם ביד העכו''ם : ואם יסתרו. ואם יחשבו להסתר מפני בקרקעית הים : משם. מקרקעית הים אצוה את הנחש הוא הלויתן שהוא ינשך אותם והכל הוא ענין מליצה : (מצודת דוד)
 מצודת ציון  יחבאו. ענין הסתרה כמו חבי כמעט רגע (ישעיה לב) : אחפש. ענין חקירה כמו ויחפש רוחי (תהלים עז) : הנחש. הוא הלויתן הדומה למראה נחש וכמ''ש על לויתן נחש בריח (ישעיה כז) : ונשכם. מל' נשיכה בשינים : (מצודת ציון)
{ד}  וְאִם יֵלְכוּ בַשְּׁבִי לִפְנֵי אֹיבֵיהֶם מִשָּׁם אֲצַוֶּה אֶת הַחֶרֶב וַהֲרָגָתַם וְשַׂמְתִּי עֵינִי עֲלֵיהֶם לְרָעָה וְלֹא לְטוֹבָה: 
 מצודת דוד  ואם ילכו בשבי. ר''ל אם יכנעו לפני העכו''ם וימסרו עצמם בשבי למען ירחמו עליהם : משם. ממקום שאחר שגורשין מימיו רפש וטיט אח''ז נשקע למטה ר''ל אחר השמדת הרשעי' תהיה ההרווחה : (מצודת דוד)
{ה}  וַאדֹנָי יְהוִה הַצְּבָאוֹת הַנּוֹגֵעַ בָּאָרֶץ וַתָּמוֹג וְאָבְלוּ כָּל יוֹשְׁבֵי בָהּ וְעָלְתָה כַיְאֹר כֻּלָּהּ וְשָׁקְעָה כִּיאֹר מִצְרָיִם: 
 רש"י  הנוגע בארץ ותמוג. דנזיף בארעא וזיע ותמוג לשון נוע וה' הוא הנוגע בארץ ותמוג כלומר גזירה זאת מאתי יצאת: (רש"י)
 מצודת ציון  ותמוג. מל' המגה והמסה : ואבלו. ענין השחתה כמו אבלה אדמה (יואל א) : ושקעה. ענין נפילת הדבר בעומק כמו אשקיע מימיהם (יחזקאל לב) : (מצודת ציון)
{ו}  הַבּוֹנֶה בַשָּׁמַיִם (מעלותו) מַעֲלוֹתָיו וַאֲגֻדָּתוֹ עַל אֶרֶץ יְסָדָהּ הַקֹּרֵא לְמֵי הַיָּם וַיִּשְׁפְּכֵם עַל פְּנֵי הָאָרֶץ יְהוָה שְׁמוֹ: 
 רש"י  ואגודתו. קבוצת בריותיו, ד''א קבוצות הישרים היא היתה יסוד הארץ לתקנת השמים שבשבילם הכל קיים: הקורא למי הים. דאמר לכנשא משריין סגיאין כמי ימא: (רש"י)
 מצודת דוד  הבונה. הוא הבונה בשמים מעלותיו זה למעלה מזה ועל גלגלים יאמר שהם זה למעלה מזה : ואגודתו. קבוצת בריותיו יסדה על הארץ : הקורא למי הים. להעלותם בהעבים ואח''ז שופכם ומורידם ע''פ הארץ : ה' שמו. המורה שהכל שלו ובידו ומוסב למעלה לומר הואיל וכן הוא לא תמצאו א''כ שום תחבולה להנצל לו מהפורענות שהוא מייעד להביא : (מצודת דוד)
 מצודת ציון  מעלותיו. מלשון עלייה הבנוי ממעל ואמר בלשון שאלה על הגלגלים : ואגודתו. ענין קבוצה אחת וכן יהיו לאגודה אחת (ש''ב ב) : (מצודת ציון)
{ז}  הֲלוֹא כִבְנֵי כֻשִׁיִּים אַתֶּם לִי בְּנֵי יִשְׂרָאֵל נְאֻם יְהוָה הֲלוֹא אֶת יִשְׂרָאֵל הֶעֱלֵיתִי מֵאֶרֶץ מִצְרַיִם וּפְלִשְׁתִּיִּים מִכַּפְתּוֹר וַאֲרָם מִקִּיר: 
 רש"י  הלא כבני כושיים אתם לי. למה אמנע מלהפרע מכם אחרי אשר אינכם שבים אלי הלא מן בני נח באתם כשאר עכו''ם ככושיים אשר נדמיתם להם כענין שנאמר (ירמיה יג) היהפוך כושי עורו כך אתם תוכלו להטיב: הלא. בטובתי תחילת בוחרי בכם היא הוצאה שהוצאתי אתכם מארץ מצרים ומה לי בכך אף פלשתים כך הוצאתי מכפתור כשבאו כפתורים על עוים כענין שנאמר (דברים ב) והעוים היושבים בחצרים עד עזה וגו' כבשו גם בני עזה ושאר סרני פלשתים תחתיהם והוצאתים מידם ואעפ''כ לא עשיתים לי לעם: וארם מקיר. וכן אני עתיד להעלות את ארם מקיר שיגלם שם סנחריב ולקץ הימים משתבטל מלכות אשור יצאו: (רש"י)
 מצודת דוד  הלא כבני כושיים וגו'. כמו בני כושיים שהמה עבדים לאדוניהם עבדות עולם כן אתם לי עבדים כל ימי עולם כי הלוא העליתי אתכם מארץ מצרים מבית עבדים לכן אתם לי לעבדים : ופלשתיים מכפתור. ר''ל וכי העליתי את פלשתיים בני כפתור מן המקום שגלו שמה : וארם מקיר. ר''ל וכי אעלה את ארם מקיר שיגלו שמה ע''י מלך אשור כמ''ש (במ''ב) וכאומר הואיל ולא עשיתי ולא אעשה לאומה אחרת כפי מה שעשיתי עמכם לכן קנוים אתם לי לעבדים : (מצודת דוד)
 מצודת ציון  כבני כושיים. הם האנשים השחורים מבני כוש בן חם : (מצודת ציון)
{ח}  הִנֵּה עֵינֵי אֲדֹנָי יְהוִה בַּמַּמְלָכָה הַחַטָּאָה וְהִשְׁמַדְתִּי אֹתָהּ מֵעַל פְּנֵי הָאֲדָמָה אֶפֶס כִּי לֹא הַשְׁמֵיד אַשְׁמִיד אֶת בֵּית יַעֲקֹב נְאֻם יְהוָה: 
 רש"י  והשמדתי אותה. הממלכה הם בית יהוא אבל בית יעקב לא אשמיד: (רש"י)
 מצודת דוד  הנה עיני אד'. ר''ל הואיל וכן הוא ואתם פשעתם בי לכן הנה עיני ה' והשגחתו בממלכה החטאה היא מלכות אפרים להשמיד אותה : אפס וגו'. רק לא אשמיד את בית יעקב את המון העם וכל וכל כי לבד המלוכה אשמיד ולא יהיה בהם עוד מלך : (מצודת דוד)
 מצודת ציון  אפס. עניינו כמו רק וכן ואפס את הדבר (במדבר כב) : (מצודת ציון)
{ט}  כִּי הִנֵּה אָנֹכִי מְצַוֶּה וַהֲנִעוֹתִי בְכָל הַגּוֹיִם אֶת בֵּית יִשְׂרָאֵל כַּאֲשֶׁר יִנּוֹעַ בַּכְּבָרָה וְלֹא יִפּוֹל צְרוֹר אָרֶץ: 
 רש"י  כי הנה אנכי מצוה. להגלותם ולהניעם בכל הגוים הנעה רבה ויתירה כאשר ינוע מה שכוברין בכברה לאחר שנפלו ממנו סובין הדקין ונותרו הגסין שאין יכולין לצאת ואז המנענע מנענע בכל כחו: ינוע. על ידי אחר ולא יתכן לקרות ינוע שהוא דבר הנע מאליו: (רש"י)
 מצודת דוד  והניעותי וגו'. אניע בגולה את ישראל בין העכו''ם כמו שמנענעין תבואה בככרה להפיל העפר דרך נקביה אשר עם כל זה הצרורות הגסות לא יפלו לארץ דרך נקבי הכברה כי צר להם נקבי הכברה כן ישראל עם כי יהיו נעים ונדים בגולה לא יתמו שם הצדיקים כ''א הפושעים והמורדים : (מצודת דוד)
 מצודת ציון  והניעותי. מל' הנעה והנדה : בכברה. היא כעין נפה שמרקדין בו הקמח ודומה לו ועשית לו מכבר (שמות כז) : צרור. חתיכה גסה של עפר וכן אשר לא נמצא שם גם צרור (ש''ב יז) : (מצודת ציון)
{י}  בַּחֶרֶב יָמוּתוּ כֹּל חַטָּאֵי עַמִּי הָאֹמְרִים לֹא תַגִּישׁ וְתַקְדִּים בַּעֲדֵינוּ הָרָעָה: 
 רש"י  לא תגיש ותקדים בעדינו הרעה. בשביל עוונינו לא תמהר הרעה לגשת ולבא: (רש"י)
 מצודת דוד  בחרב ימותו. המתים בחרב העכו''ם יהיו כל החוטאים שבעמי אשר אומרים לא תבוא עלינו הרעה כי אין גמול ועונש אבל הצדיקים ישארו ולא יאכלם החרב : (מצודת דוד)
 מצודת ציון  תגיש. ענין הקרוב : ותקדים. ענין מהירות : בעדינו. ר''ל עלינו : (מצודת ציון)
{יא}  בַּיּוֹם הַהוּא אָקִים אֶת סֻכַּת דָּוִיד הַנֹּפֶלֶת וְגָדַרְתִּי אֶת פִּרְצֵיהֶן וַהֲרִסֹתָיו אָקִים וּבְנִיתִיהָ כִּימֵי עוֹלָם: 
 רש"י  ביום ההוא. אחרי בא עליהם כל אלה יבא יום ההוא המוכן לגאולה ובו אקים סוכת דוד הנופלת, י''ת מלכותא דבית דוד: (רש"י)
 מצודת דוד  ביום ההוא. כאשר יתמו הפושעים : אקים וגו'. ר''ל אחזיר המלוכה לבית דוד אשר נפלה והושפלה בימי הגולה : וגדרתי וגו'. את הפרצה שהיה בה אגדור או ר''ל אז לא ימלוך מלך אחר על אפרים להיות פרצה מה במלכות בית דוד : והריסותיו. מה שהיה הריסה במלכות בית דוד כל ימי הגולה שלא מלכו כלל הנה אז אקים אותה ואבננה להיות בנוי ומתוקן כימי עולם ר''ל כמו שהיתה מאז בימי דוד עצמו : (מצודת דוד)
 מצודת ציון  וגדרתי. ענין בנין : פרציהן. ענין שבר חומה : והריסותיו. מל' הריסה ונתיצה : (מצודת ציון)
{יב}  לְמַעַן יִירְשׁוּ אֶת שְׁאֵרִית אֱדוֹם וְכָל הַגּוֹיִם אֲשֶׁר נִקְרָא שְׁמִי עֲלֵיהֶם נְאֻם יְהוָה עֹשֶׂה זֹּאת: (פ) 
 רש"י  למען יירשו. ישראל את שארית וגו' ואת כל העכו''ם כי נקרא שמי עליהם: אשר. כמו כי: (רש"י)
 מצודת דוד  למען יירשו וגו'. הוא הפוך כאשר אמר למען יירשו אשר נקרא וכו' ר''ל הממשלה תהיה באופן שיירשו העם אשר שמי נקרא עליהם להיות נקראים עם ה' הם יירשו את השארית הנשאר מכל העכו''ם להיות להם לעבדים : עושה זאת. העושה הטובה ההיא : (מצודת דוד)
 מצודת ציון  למען. ענינו כמו באופן כמו למען ינוח שורך (שמות כג) : (מצודת ציון)
{יג}  הִנֵּה יָמִים בָּאִים נְאֻם יְהוָה וְנִגַּשׁ חוֹרֵשׁ בַּקֹּצֵר וְדֹרֵךְ עֲנָבִים בְּמֹשֵׁךְ הַזָּרַע וְהִטִּיפוּ הֶהָרִים עָסִיס וְכָל הַגְּבָעוֹת תִּתְמוֹגַגְנָה: 
 רש"י  ונגש חורש בקוצר. והשיג דיש את בציר ובציר ישיג את זרע (ויקרא כו) לא יספיקו לחרוש עד שיבא הקציר ולא יספיקו לבצור עד שיבא עת הזרע: תתמוגגנה. תרגם יונתן יתפלחן, קרקע עבודה מתמוגגת בבא גשמים: עסיס. יין טוב ומתוק:(רש"י)
 מצודת דוד  ונגש חורש בקוצר. ר''ל הרבה תבואה תצמח ויהיו עוסקים בקצירה עד זמן החרישה והחורש והקוצר יגשו ויפגשו זה בזה וכן יפגוש דורך ענבים במי שמושך ומוליך התבואה לזריעה כי ירבו הענבים ויהיו עוסקים בדריכת הענבים עד הזריעה : והטיפו. הרבה ענבים יגדלו בהרים ויהיה היין נוטף מהם והוא ענין מליצה : תתמוגגנה. ר''ל יהיה מרעה שמן והחלב יזוב מן הצאן וכאלו נמסו הגבעות משפע הזלת החלב : (מצודת דוד)
 מצודת ציון  ונגש. ענין הקרוב והדבוק : ודורך. הדרך לדרוך על הענבים להוציא היין : במושך. מל' משיכה והולכה : והטיפו. ענין הזלה : עסיס. כן יקרא היין וכן על עסיס כי נכרת מפיכם (יואל א) : תתמוגגנה. מל' המגה והמסה : (מצודת ציון)
{יד}  וְשַׁבְתִּי אֶת שְׁבוּת עַמִּי יִשְׂרָאֵל וּבָנוּ עָרִים נְשַׁמּוֹת וְיָשָׁבוּ וְנָטְעוּ כְרָמִים וְשָׁתוּ אֶת יֵינָם וְעָשׂוּ גַנּוֹת וְאָכְלוּ אֶת פְּרִיהֶם: 
 מצודת דוד  ושבתי. אעמיד בהשקט ומרגוע את בני השבי של עמי ישראל : ערים נשמות. שהיו שוממות בעת הגולה : וישבו. בהערים ההם ישבו ולא יגלו עוד מהן : ושתו. הם ישתו היין ולא יבואו עוד עכו''ם לשתותה : ועשו גנות. יתקנו גנות ויזרעום : (מצודת דוד)
 מצודת ציון  ושבתי. ענין השקט ומרגוע כמו בשובה ונחת תושעון (ישעיה ל) : שבות. מלשון שבי הגולה : נשמות. מלשון שממון : (מצודת ציון)
{טו}  וּנְטַעְתִּים עַל אַדְמָתָם וְלֹא יִנָּתְשׁוּ עוֹד מֵעַל אַדְמָתָם אֲשֶׁר נָתַתִּי לָהֶם אָמַר יְהוָה אֱלֹהֶיךָ: (פפפ) 
 מצודת דוד  ונטעתים. יהיו משורשים כאילן הנטוע : ולא ינתשו. ולא יהיו נעקרים עוד מעל אדמתם אשר נתתי להם מאז ר''ל לא יגלו עוד ממנה כי שמה ישבו עד עולם : (מצודת דוד)
 מצודת ציון  ינתשו. ענין עקירה כמו לנתוש ולנתוץ (ירמיה א) : (מצודת ציון)
